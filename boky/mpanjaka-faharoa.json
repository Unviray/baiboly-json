{
    "1": {
        "1": "Rehefa maty i Ahaba, dia nikomy tamin\u2019ny Israely i Moaba.",
        "2": "Ary i Ahazia dia nianjera avy teo amin\u2019ny makarakaran\u2019ny efitranony tany an-tampon-trano tao Samaria, ka narary. Koa nandefa iraka izy, ka nanao tamin\u2019ireo hoe: \u201cMandehana, anontanio i Bala-zeboba andriamanitr\u2019i Ekrona, raha ho sitrana amin\u2019izao aretina izao aho, na tsia.\u201d",
        "3": "Ary niteny tamin\u2019i Elia Tisbita ny anjelin\u2019i Jehovah hoe: \u201cMiakara hihaona amin\u2019ireo iraky ny mpanjakan\u2019i Samaria, ka lazao aminy hoe: \u2018Fa angaha dia tsy misy Andriamanitra mihitsy eto amin\u2019ny Israely, no mandeha manontany an\u2019i Bala-zeboba andriamanitr\u2019i Ekrona ianareo?",
        "4": "Koa izao no nolazain\u2019i Jehovah: \u201cTsy hiala eo amin\u2019io fandriana niakaranao io intsony ianao, fa ho faty tokoa.\u201d\u2019\u201d Dia lasa i Elia.",
        "5": "Raha vao tonga tany amin\u2019ny mpanjaka ireo iraka, dia nanontaniany hoe: \u201cFa maninona ianareo no niverina?\u201d",
        "6": "Ary hoy ireo: \u201cNisy lehilahy niakatra hihaona taminay, ka niteny taminay hoe: \u2018Mandehana miverina any amin\u2019ny mpanjaka naniraka anareo, ka lazao aminy hoe: \u201cIzao no nolazain\u2019i Jehovah: \u2018Fa angaha dia tsy misy Andriamanitra mihitsy eto amin\u2019ny Israely, no mandefa iraka hanontany an\u2019i Bala-zeboba andriamanitr\u2019i Ekrona ianao? Koa tsy hiala eo amin\u2019io fandriana niakaranao io intsony ianao, fa ho faty tokoa.\u2019\u201d\u2019\u201d",
        "7": "Dia hoy ny mpanjaka: \u201cLehilahy manao ahoana ilay niakatra hihaona taminareo sy nilaza izany teny izany taminareo?\u201d",
        "8": "Ary hoy ireo: \u201cLehilahy manao akanjo volom-biby, ary misy fehikibo hoditra eo amin\u2019ny andilany.\u201d Avy hatrany dia hoy izy: \u201cI Elia Tisbita izany.\u201d",
        "9": "Ary naniraka lehiben\u2019ny dimampolo nankany amin\u2019i Elia ny mpanjaka. Dia niakatra nankany amin\u2019i Elia ralehilahy, niaraka tamin\u2019ny miaramilany dimampolo. Nipetraka teo an-tampon\u2019ny tendrombohitra i Elia tamin\u2019izay. Ary hoy ralehilahy taminy: \u201cRy lehilahin\u2019Andriamanitra! \u2018Mid\u00ecna ianao\u2019, hoy ny mpanjaka.\u201d",
        "10": "Hoy anefa i Elia taminy: \u201cRaha lehilahin\u2019Andriamanitra tokoa aho, dia aoka hisy afo hilatsaka avy any an-danitra handevona anao sy ny miaramilanao dimampolo.\u201d Dia nisy afo nilatsaka avy tany an-danitra, ka nandevona azy sy ny miaramilany dimampolo.",
        "11": "Ary naniraka lehiben\u2019ny dimampolo hafa, mbamin\u2019ny miaramilany dimampolo indray ny mpanjaka. Dia hoy koa io tamin\u2019i Elia: \u201cRy lehilahin\u2019Andriamanitra! \u2018Mid\u00ecna haingana ianao\u2019, hoy ny mpanjaka.\u201d",
        "12": "Hoy anefa i Elia: \u201cRaha lehilahin\u2019Andriamanitra tokoa aho, dia aoka hisy afo hilatsaka avy any an-danitra handevona anao sy ny miaramilanao dimampolo.\u201d Dia nisy afon\u2019Andriamanitra nilatsaka avy tany an-danitra, ka nandevona azy sy ny miaramilany dimampolo.",
        "13": "Ary naniraka lehilahy fahatelo izay lehiben\u2019ny dimampolo, mbamin\u2019ny miaramilany dimampolo indray ny mpanjaka. Ary niakatra ralehilahy ka nandohalika teo anatrehan\u2019i Elia, ary nitalaho ny famindram-pony, nanao hoe: \u201cRy lehilahin\u2019Andriamanitra \u00f4, mba tsimbino re ny aiko sy ny ain\u2019ireto dimampolo lahy mpanomponao ireto e!",
        "14": "Efa nisy afo nilatsaka avy tany an-danitra, ka nandevona an\u2019ireo roa lahy lehiben\u2019ny dimampolo teo aloha mbamin\u2019ny miaramilany dimampolo avy. Fa mba tsimbino kosa re ny aiko e!\u201d",
        "15": "Dia hoy ilay anjelin\u2019i Jehovah tamin\u2019i Elia: \u201cMid\u00ecna miaraka aminy, ary aza matahotra azy.\u201d Koa nitsangana i Elia, ka nidina niaraka taminy ho any amin\u2019ny mpanjaka.",
        "16": "Ary hoy izy tamin\u2019ny mpanjaka: \u201cIzao no nolazain\u2019i Jehovah: \u2018Fa angaha dia tsy misy Andriamanitra hanontaniana mihitsy eto amin\u2019ny Israely, no nandefa iraka hanontany an\u2019i Bala-zeboba andriamanitr\u2019i Ekrona ianao? Koa tsy hiala eo amin\u2019io fandriana niakaranao io intsony ianao, fa ho faty tokoa.\u2019\u201d",
        "17": "Dia maty izy, araka ny tenin\u2019i Jehovah nolazain\u2019i Elia. Ary tsy nanan-janakalahy izy, ka i Jorama no nanjaka nandimby azy, tamin\u2019ny taona faharoa nanjakan\u2019i Jorama zanak\u2019i Josafata mpanjakan\u2019ny Joda.",
        "18": "Ary ny sisa amin\u2019ny zavatra nataon\u2019i Ahazia, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?"
    },
    "2": {
        "1": "Rehefa nadiva hitondra an\u2019i Elia hiakatra ho any amin\u2019ny lanitra tao anaty tafio-drivotra i Jehovah, dia niainga avy tany Gilgala i Elia sy Elisa.",
        "2": "Ary hoy i Elia tamin\u2019i Elisa: \u201cMijan\u00f2na eto, azafady, fa nirahin\u2019i Jehovah ho any Betela aho.\u201d Hoy anefa i Elisa: \u201cRaha mbola velona koa i Jehovah, ary raha mbola velon\u2019aina koa ianao, dia tsy handao anao aho.\u201d Koa nidina nankany Betela izy roa lahy.",
        "3": "Dia nivoaka nankany amin\u2019i Elisa ireo zanaky ny mpaminany tao Betela, ka nanao taminy hoe: \u201cMba fantatrao tokoa moa fa anio no hakan\u2019i Jehovah ny tomponao, ka tsy ho tomponao intsony izy?\u201d Dia hoy izy: \u201cIzaho koa mahalala tsara an\u2019izany, fa mang\u00ecna ianareo.\u201d",
        "4": "Ary hoy i Elia tamin\u2019i Elisa: \u201cMijan\u00f2na eto, ry Elisa, azafady, fa nirahin\u2019i Jehovah ho any Jeriko aho.\u201d Hoy anefa i Elisa: \u201cRaha mbola velona koa i Jehovah, ary raha mbola velon\u2019aina koa ianao, dia tsy handao anao aho.\u201d Koa tonga tany Jeriko izy roa lahy.",
        "5": "Dia nanatona an\u2019i Elisa ireo zanaky ny mpaminany tao Jeriko, ka nanao taminy hoe: \u201cMba fantatrao tokoa moa fa anio no hakan\u2019i Jehovah ny tomponao, ka tsy ho tomponao intsony izy?\u201d Dia hoy i Elisa: \u201cIzaho koa mahalala tsara an\u2019izany, fa mang\u00ecna ianareo.\u201d",
        "6": "Ary hoy i Elia taminy: \u201cMijan\u00f2na eto, azafady, fa nirahin\u2019i Jehovah ho any Jordana aho.\u201d Hoy anefa i Elisa: \u201cRaha mbola velona koa i Jehovah, ary raha mbola velon\u2019aina koa ianao, dia tsy handao anao aho.\u201d Koa nanohy ny diany izy roa lahy.",
        "7": "Ary nisy dimampolo lahy zanaky ny mpaminany, nanaraka azy roa lahy ka nijanona nitazana teny lavidavitra teny. Fa izy roa lahy kosa nijoro teo amoron\u2019i Jordana.",
        "8": "Koa nesorin\u2019i Elia ilay akanjona mpaminany nanaovany, ary navalony ka nikapohany ny rano. Dia nisaraka nankeo amin\u2019ny andaniny sy ny ankilany ny rano, ka niampita tamin\u2019ny tany maina izy roa lahy.",
        "9": "Raha vao tonga teny ampita izy ireo, dia hoy i Elia tamin\u2019i Elisa: \u201cAngataho izay tokony hataoko ho anao, alohan\u2019ny hakana ahy hiala aminao.\u201d Dia hoy i Elisa: \u201cAoka aho mba hahazo anjaran\u2019olon-droa amin\u2019ny fanahy * miasa aminao.\u201d",
        "10": "Hoy anefa i Elia: \u201cSarotra izany zavatra angatahinao izany. Raha hitanao ny hakana ahy hiala aminao, dia ho azonao izany. Fa raha tsy izany kosa, dia tsy ho azonao izany.\u201d",
        "11": "Raha mbola nandeha izy ireo, sady niresaka teny am-pandehanana, dia nisy kalesy afo sy soavaly afo nampisaraka azy roa lahy. Ary niakatra ho any amin\u2019ny lanitra tao anaty tafio-drivotra i Elia.",
        "12": "Nahita izany rehetra izany i Elisa, ka niantsoantso hoe: \u201cRy raiko \u00f4, ry raiko \u00f4, ny kalesin\u2019adin\u2019ny Israely mbamin\u2019ny mpitaingin-tsoavaliny!\u201d Dia tsy nahita an\u2019i Elia intsony izy. Koa noraisiny ny fitafiany, ka norovitiny hizara roa.",
        "13": "Ary noraisiny ilay akanjona mpaminany nanaovan\u2019i Elia, izay latsaka avy teny aminy. Dia niverin-dalana izy ka nijoro teo amoron\u2019i Jordana.",
        "14": "Ary nalainy ilay akanjo nanaovan\u2019i Elia, izay latsaka avy teny aminy, ka nikapohany ny rano. Dia hoy izy: \u201cAiza i Jehovah Andriamanitr\u2019i Elia?\u201d Ary nokapohiny ny rano, ka nisaraka nankeo amin\u2019ny andaniny sy ny ankilany, dia niampita izy.",
        "15": "Rehefa nahatazana azy teny lavidavitra teny ny zanaky ny mpaminany tao Jeriko, dia nanao hoe: \u201cEfa mitoetra ao amin\u2019i Elisa ny fanahy niasa tamin\u2019i Elia.\u201d Koa nitsena azy izy ireo, ka niankohoka tamin\u2019ny tany teo anatrehany.",
        "16": "Dia hoy ireo taminy: \u201cMisy dimampolo lahy mahery fo eto amin\u2019ny mpanomponao. Aoka re izy ireo hitady ny tomponao e! Angamba nampiakarin\u2019ny fanahin\u2019i Jehovah izy, ka nazerany any an-tendrombohitra any, na any an-dohasaha any.\u201d Hoy anefa i Elisa: \u201cAza irahina ry zareo.\u201d",
        "17": "Niangavy an\u2019i Elisa foana anefa izy ireo. Koa sanganehana i Elisa, ka niteny hoe: \u201cIraho \u00e0ry ry zareo!\u201d Dia naniraka dimampolo lahy izy ireo. Ary nitady nandritra ny telo andro ireny, fa tsy nahita an\u2019i Elia.",
        "18": "Efa nipetraka tao Jeriko i Elisa, rehefa niverina tany aminy izy ireo. Dia hoy i Elisa: \u201cTsy efa nilazako moa ianareo hoe: \u2018Aza mandeha\u2019?\u201d",
        "19": "Tat\u1ef3 aoriana, dia hoy ny mponina tao an-tan\u00e0na tamin\u2019i Elisa: \u201cTsara honenana ity tan\u00e0na ity, araka izao ahitan\u2019ny tompoko azy izao. Ratsy anefa ny rano, ary mahatonga ny olona ho afa-jaza koa ny tany.\u201d",
        "20": "Dia hoy i Elisa: \u201cAkao vilia baolina kely vaovao aho, ary asio sira ao anatiny.\u201d Dia nakan\u2019izy ireo izy.",
        "21": "Ary nankany amin\u2019ilay loharano izy, dia nanipy sira tao sady nanao hoe: \u201cIzao no nolazain\u2019i Jehovah: \u2018Ataoko mahasalama ity rano ity. Tsy hahatonga ny olona ho faty na ho afa-jaza intsony izy ity.\u2019\u201d",
        "22": "Ary mbola sitrana mandraka androany ilay rano, araka ny tenin\u2019i Elisa.",
        "23": "Ary niakatra avy tany Jeriko i Elisa, ka nankany Betela. Raha mbola teny an-dalana izy, dia indreny nisy ankizilahikely nivoaka avy ao an-tan\u00e0na, ka nanakora azy tsy an-kijanona hoe: \u201cMiakara, ry ilay sola! Miakara, ry ilay sola!\u201d",
        "24": "Farany dia niherika tany aoriany i Elisa ka nahita an\u2019ireo ankizy, ary nanozona azy tamin\u2019ny anaran\u2019i Jehovah. Dia nisy orsavavy roa nivoaka avy tao anaty ala, ka namiravira roa amby efapolo tamin\u2019ireo ankizy.",
        "25": "Ary nanohy ny diany i Elisa ka nankany amin\u2019ny Tendrombohitra Karmela. Avy eo dia niverina nankany Samaria izy."
    },
    "3": {
        "1": "Lasa mpanjakan\u2019ny Israely tao Samaria i Jorama zanak\u2019i Ahaba, tamin\u2019ny taona fahavalo ambin\u2019ny folo nanjakan\u2019i Josafata mpanjakan\u2019ny Joda. Ary roa ambin\u2019ny folo taona no nanjakany.",
        "2": "Nanao izay ratsy teo imason\u2019i Jehovah foana izy, saingy tsy toy ny nataon\u2019ny rainy na ny reniny, satria mba nesoriny ihany ilay tsangambato masin\u2019i Bala nataon-drainy.",
        "3": "Nifikitra tamin\u2019ny fahotan\u2019i Jeroboama zanak\u2019i Nebata anefa izy, dia ny fahotan\u2019i Jeroboama izay nampanotany ny Israely. Tsy niala tamin\u2019izany izy.",
        "4": "I Mesa mpanjakan\u2019i Moaba dia lasa mpiompy ondry. Ary nandoa hetra ho an\u2019ny mpanjakan\u2019ny Israely izy, dia zanak\u2019ondry iray hetsy sy ondrilahy iray hetsy mbola tsy nohetezana.",
        "5": "Raha vao maty anefa i Ahaba, dia nikomy tamin\u2019ny mpanjakan\u2019ny Israely ny mpanjakan\u2019i Moaba.",
        "6": "Koa nivoaka avy any Samaria i Jorama Mpanjaka tamin\u2019izay, ka novoriny ny Israely rehetra.",
        "7": "Ankoatra izany, dia nandefa iraka tany amin\u2019i Josafata mpanjakan\u2019ny Joda izy, nanao hoe: \u201cMikomy amiko ny mpanjakan\u2019i Moaba. Koa hiaraka amiko hiady any Moaba ve ianao?\u201d Dia hoy i Josafata: \u201cHandeha aho, fa izay ahy dia anao, ny oloko dia olonao, ary ny soavaliko dia soavalinao.\u201d",
        "8": "Hoy koa izy: \u201cAvy aiza isika no hiakatra?\u201d Dia hoy i Jorama: \u201cAvy any amin\u2019ny lalana mankany an-tany efitr\u2019i Edoma.\u201d",
        "9": "Dia niainga ny mpanjakan\u2019ny Israely sy ny mpanjakan\u2019ny Joda ary ny mpanjakan\u2019i Edoma, ka nandeha nanodidina nandritra ny fito andro. Ary tsy nisy rano ho an\u2019ny tao an-toby sy ho an\u2019ny biby fiompy izay nanara-dia azy ireo.",
        "10": "Farany, dia hoy ny mpanjakan\u2019ny Israely: \u201cIndrisy! Nantsoin\u2019i Jehovah isika mpanjaka telo ireto mba hatolony eo an-tanan\u2019i Moaba!\u201d",
        "11": "Dia hoy i Josafata: \u201cTsy misy mpaminanin\u2019i Jehovah angaha at\u1ef3? Andao asaintsika manontany an\u2019i Jehovah izy.\u201d Ary hoy ny lehilahy iray mpanompon\u2019ny mpanjakan\u2019ny Israely: \u201cAt\u1ef3 i Elisa zanak\u2019i Safata, ilay mpanondraka rano ny tanan\u2019i Elia.\u201d",
        "12": "Dia hoy i Josafata: \u201cNankinina taminy ny tenin\u2019i Jehovah.\u201d Koa nidina tany aminy ny mpanjakan\u2019ny Israely sy Josafata ary ny mpanjakan\u2019i Edoma.",
        "13": "Ary hoy i Elisa tamin\u2019ny mpanjakan\u2019ny Israely: \u201cMisy zavatra iombonako aminao angaha moa? Mandehana any amin\u2019ny mpaminanin-drainao sy ny mpaminanin-dreninao.\u201d Hoy anefa ny mpanjakan\u2019ny Israely: \u201cAza miteny an\u2019izany, fa ny hanolotra anay eo an-tanan\u2019i Moaba no niantsoan\u2019i Jehovah anay mpanjaka telo ireto.\u201d",
        "14": "Dia hoy i Elisa: \u201cRaha mbola velona koa i Jehovah Tompon\u2019ny tafika, izay tompoiko, dia tsoriko aminao fa raha tsy noho ny amin\u2019i Josafata mpanjakan\u2019ny Joda sy noho ny fanajako azy, dia tsy ho nijery anao akory aho.",
        "15": "Koa akao mpitendry lokanga aho.\u201d Raha vao nitendry ny lokangany ilay mpitendry, dia niasa tamin\u2019i Elisa ny tanan\u2019i Jehovah.",
        "16": "Dia hoy izy: \u201cIzao no nolazain\u2019i Jehovah: \u2018Aoka hasiana tatatra be dia be ity lohasaha falehan-driaka ity.",
        "17": "Fa izao no nolazain\u2019i Jehovah: \u201cTsy hahita rivotra na oram-be ianareo, nefa ho feno rano io lohasaha falehan-driaka io. Ary hisotro rano avy aminy ianareo sy ny biby fiompinareo.\u201d\u2019",
        "18": "Zavatra tsotra amin\u2019i Jehovah ny hanao izany. Koa hanolotra an\u2019i Moaba eo an-tananareo tokoa izy.",
        "19": "Ary tafiho ny tan\u00e0na voaro mafy rehetra sy ny tan\u00e0na tena tsara rehetra. Kapao ny hazo tsara rehetra, tampeno ny loharano rehetra, ary simbasimbao amin\u2019ny vato ny tany tsara rehetra.\u201d",
        "20": "Nony maraina, tamin\u2019ny fotoana fanolorana fanatitra varimbazaha, dia nisy rano tonga avy any amin\u2019ny faritr\u2019i Edoma, ka feno rano ilay tany.",
        "21": "Ary ren\u2019ny Moabita rehetra fa niakatra hiady taminy ireo mpanjaka ireo. Koa novoriny ny lehilahy rehetra ampy taona hiady. Dia nijoro teo amin\u2019ny sisin-tany ireo.",
        "22": "Efa notarafin\u2019ny masoandro ny rano rehefa nifoha ny Moabita teny ampita, ny ampitso maraina. Koa mena sahala amin\u2019ny ra no fahitan\u2019izy ireo ny rano.",
        "23": "Dia hoy izy ireo: \u201cRa io! Tena nifamely tamin\u2019ny sabatra ireo mpanjaka ka nifamono. Andao haka babo, ry Moaba \u00f4!\u201d",
        "24": "Kanjo nony niditra tao an-tobin\u2019ny Israely izy ireo, dia nitsangana avy hatrany ny Israelita ka namely azy. Dia nandositra teo anoloan\u2019ny Israelita ny Moabita. Ary tonga tany Moaba ny Israelita, ka sady namono ny Moabita izy ireo no nandroso ihany.",
        "25": "Noravany koa ireo tan\u00e0na. Samy nanipy vato teny amin\u2019ny tany tsara rehetra izy ireo, ka nofenoiny vato izany. Ary notampenany ny loharano rehetra, nokapainy ny hazo tsara rehetra, ary ny vato tao Kira-haresa sisa no navelany. Dia nanodidina an\u2019ilay tan\u00e0na ireo mpampiasa pilotra, ka namely azy.",
        "26": "Raha vao hitan\u2019ny mpanjakan\u2019i Moaba fa efa ho resy izy, dia nitondra fitonjato lahy mpitan-tsabatra izy mba hanavatsava teo amin\u2019ny mpanjakan\u2019i Edoma. Tsy nahomby anefa izy ireo.",
        "27": "Farany, dia nalain\u2019ny mpanjakan\u2019i Moaba ny zanany lahimatoa, izay tokony hanjaka handimby azy, ka natolony ho fanatitra dorana teo ambony manda. Niharan\u2019ny fahatezerana mafy \u00e0ry ny Israely, dia niala ka tsy nanafika azy intsony, ary niverina tany amin\u2019ny taniny."
    },
    "4": {
        "1": "Ary nisy vehivavy iray vadin\u2019ny zanaky ny mpaminany, tonga nitaraina tamin\u2019i Elisa hoe: \u201cMaty ny vadiko mpanomponao, ary fantatrao tsara fa natahotra an\u2019i Jehovah foana izy. Tonga anefa izao ny tompon-trosa haka ny zanako roa ho andevony.\u201d",
        "2": "Dia hoy i Elisa taminy: \u201cInona \u00e0ry no hataoko ho anao? Lazao ahy izay anananao ao an-trano.\u201d Ary hoy ravehivavy: \u201cTsy manana na inona na inona ao an-trano ny mpanompovavinao, afa-tsy siny iray fasiana menaka.\u201d",
        "3": "Ary hoy i Elisa: \u201cMankanesa any amin\u2019ny mpiara-monina aminao rehetra, ka mangataha siny tsy misy na inona na inona. Mitondr\u00e0 betsaka araka izay azonao atao.",
        "4": "Dia aoka hihidy ao an-trano ianao sy ny zanakao. Ary mandraraha menaka ao anatin\u2019ireo siny rehetra ireo, ka atok\u00e0ny izay feno.\u201d",
        "5": "Dia niala teo aminy ravehivavy. Rehefa nihidy tao an-trano izy sy ny zanany mirahalahy, dia nentin\u2019izy roa lahy teo akaikiny ny siny, ka ravehivavy no nandraraka menaka.",
        "6": "Raha vao feno ireo siny, dia hoy izy tamin-janany: \u201cItondray siny hafa koa aho.\u201d Hoy anefa ilay zanany: \u201cTsy misy intsony.\u201d Dia nitsahatra ny menaka.",
        "7": "Ary nankao amin\u2019ilay lehilahin\u2019Andriamanitra ravehivavy, ka nilaza izany. Dia hoy ralehilahy: \u201cMandehana, amidio ny menaka ka aloavy ny trosanao. Ny ambiny kosa hivelomanao sy ny zanakao.\u201d",
        "8": "Ary nandalo tao Sonema i Elisa indray andro. Nisy vehivavy nanan-kaja tao, ary nanery an\u2019i Elisa hisakafo izy. Koa isaky ny nandalo i Elisa, dia nivily mba hisakafo tao.",
        "9": "Rehefa ela ny ela, dia hoy ravehivavy tamin\u2019ny vadiny: \u201cFantatro fa tena olo-masin\u2019Andriamanitra ilay mpandalo eto amintsika iny.",
        "10": "Andao mba hanao efitrano kely ao an-tampon-trano, mifanila amin\u2019ny rindrina, ka hasiantsika fandriana sy latabatra sy seza ary fitoeran-jiro hampiasainy. Ary afaka mankao izy isaky ny tonga eto amintsika.\u201d",
        "11": "Indray andro, dia nankany toy ny mahazatra i Elisa, ka nankao amin\u2019ilay efitrano tany an-tampon-trano, ary natory tao.",
        "12": "Dia hoy i Elisa tamin\u2019i Gehazy mpanompony: \u201cAntsoy ilay vehivavy sonemita.\u201d Dia nantsoiny ho eo anatrehany izy.",
        "13": "Ary hoy i Elisa tamin\u2019i Gehazy: \u201cLazao aminy, azafady, hoe: \u2018Mihafy be ianao noho izao fikarakarana anay izao, ka inona kosa no mba hatao ho anao? Misy zavatra tianao holazaina amin\u2019ny mpanjaka ve, na amin\u2019ny lehiben\u2019ny tafika?\u2019\u201d Dia hoy ravehivavy: \u201cTsia, satria izaho eto amin\u2019ny fireneko ihany.\u201d",
        "14": "Ary hoy i Elisa: \u201cInona \u00e0ry no tokony hatao ho azy?\u201d Dia hoy i Gehazy: \u201cZanakalahy no tsy ananany, sady efa antitra ny vadiny.\u201d",
        "15": "Avy hatrany, dia hoy i Elisa: \u201cAntsoy \u00e0ry izy.\u201d Dia nantsoiny ravehivavy, ka nijoro teo amin\u2019ny fidirana.",
        "16": "Ary hoy i Elisa: \u201cAmin\u2019ny fotoana voatondro, amin\u2019ny herintaona toy izao, dia hitrotro zanakalahy ianao.\u201d Hoy anefa ravehivavy: \u201cTsia re, tompoko \u00f4! Aza mandainga amin\u2019ny mpanompovavinao, ry lehilahin\u2019Andriamanitra \u00f4!\u201d",
        "17": "Bevohoka tokoa anefa ravehivavy. Dia tera-dahy izy tamin\u2019ny fotoana voatondro, herintaona taorian\u2019izay, araka izay nolazain\u2019i Elisa taminy.",
        "18": "Ary nihalehibe ilay zaza. Indray andro izy dia nankany amin-drainy toy ny fanaony. Niaraka tamin\u2019ireo mpijinja ny rainy tamin\u2019izay.",
        "19": "Ary hoy foana izy tamin-drainy: \u201cNy an-dohako e! Ny an-dohako e!\u201d Farany, dia hoy ny rainy tamin\u2019ny mpanompo: \u201cEnto any amin-dreniny izy.\u201d",
        "20": "Koa nentin\u2019ilay mpanompo tany amin-dreniny izy. Dia nipetraka teo ampofoan-dreniny izy mandra-pitataovovonan\u2019ny andro, ary farany dia maty.",
        "21": "Ary niakatra nampandry azy teo amin\u2019ny fandrianan\u2019ilay lehilahin\u2019Andriamanitra ravehivavy. Dia nakatony ny varavarana, ka lasa izy.",
        "22": "Ary nantsoiny ny vadiny, ka nilazany hoe: \u201cMba andefaso mpanompo iray sy ampondravavy iray aho, azafady. Aleo aho handeha haingana ho any amin\u2019ilay lehilahin\u2019Andriamanitra, dia hiverina.\u201d",
        "23": "Hoy anefa ny vadiny: \u201cFa misy inona no hankany aminy ianao anio, nefa tsy tsinam-bolana na sabata izao?\u201d Ary hoy ravehivavy: \u201cTsy misy inona na inona!\u201d",
        "24": "Dia nasiany lasely ilay ampondravavy, ary hoy izy tamin\u2019ilay mpanompony: \u201cTariho ny ampondra, dia rosoy ny dia! Aza manahy momba ahy, ary aza mijanona mihitsy raha tsy mahazo baiko avy amiko.\u201d",
        "25": "Dia nankany amin\u2019ilay lehilahin\u2019Andriamanitra tany amin\u2019ny Tendrombohitra Karmela izy. Raha vao nahatazana azy nanatona ilay lehilahin\u2019Andriamanitra, dia niteny tamin\u2019i Gehazy mpanompony hoe: \u201cIny ilay vehivavy sonemita!",
        "26": "Mba mihazakazaha hitsena azy, ary anontanio izy hoe: \u2018Tsy maninona ve ianao? Tsy maninona ve ny vadinao? Ary tsy maninona ve ilay zaza?\u2019\u201d Dia hoy ravehivavy: \u201cTsy maninona izahay!\u201d",
        "27": "Raha vao tonga teo amin\u2019ilay lehilahin\u2019Andriamanitra teo an-tendrombohitra izy, dia nohazoniny ny tongotr\u2019ilay lehilahin\u2019Andriamanitra. Dia nanatona i Gehazy mba hanosika azy hiala, nefa hoy ilay lehilahin\u2019Andriamanitra: \u201cAvelao izy fa ory dia ory. Nafenin\u2019i Jehovah tamiko izany, fa tsy nambarany ahy.\u201d",
        "28": "Dia hoy ravehivavy: \u201cIzaho angaha nangataka zanakalahy tamin\u2019ny alalan\u2019ny tompoko? Tsy efa nilaza ve aho hoe: \u2018Aza mampanantena tsy misy\u2019?\u201d",
        "29": "Avy hatrany, dia hoy i Elisa tamin\u2019i Gehazy: \u201cMisik\u00ecna, * ka raiso ny tehiko, ary mandehana. Raha mifanena amin\u2019olona ianao, dia aza miarahaba azy. Ary raha misy miarahaba anao, dia aza mamaly. Ary apetraho eo amin\u2019ny tarehin\u2019ilay zazalahy ny tehiko.\u201d",
        "30": "Dia hoy ny renin\u2019ilay zazalahy: \u201cRaha mbola velona koa i Jehovah, ary raha mbola velon\u2019aina koa ianao, dia tsy hiala aminao mihitsy aho.\u201d Koa nitsangana ralehilahy, ary lasa niaraka taminy.",
        "31": "Ary nialoha lalana azy ireo i Gehazy, ka nametraka ilay tehina teo amin\u2019ny tarehin\u2019ilay zazalahy. Sady tsy namoaka feo anefa ilay zaza no tsy nihetsika. Dia niverina hitsena an\u2019i Elisa izy, ka nanao hoe: \u201cTsy nifoha ilay zazalahy.\u201d",
        "32": "Farany, dia tonga tao amin\u2019ilay trano i Elisa. Ary nampandrina teo am-pandrianany ilay zazalahy efa maty.",
        "33": "Dia niditra izy ka nihidy tao an-trano niaraka tamin\u2019ilay zaza. Ary nivavaka tamin\u2019i Jehovah i Elisa.",
        "34": "Farany, dia niakatra teo amin\u2019ilay fandriana izy ary nandry teo ambonin\u2019ilay zaza, ka nataony teo amin\u2019ny vavan\u2019ilay zaza ny vavany, teo amin\u2019ny masony ny masony, ary teo amin\u2019ny felatanany ny felatanany. Dia nivalampatra teo aminy elaela izy, ka nafana tsikelikely ny nofon\u2019ilay zaza.",
        "35": "Ary nivezivezy kely tao an-trano indray izy. Dia niakatra teo amin\u2019ilay fandriana izy, ka nivalampatra teo amin\u2019ilay zaza indray. Koa nievina impito ilay zazalahy, ary avy eo dia nihiratra.",
        "36": "Dia nantsoin\u2019i Elisa i Gehazy, ka nilazany hoe: \u201cAntsoy ilay vehivavy sonemita.\u201d Ary nantsoiny ravehivavy, ka nankao aminy. Dia hoy i Elisa: \u201cRaiso ny zanakao.\u201d",
        "37": "Dia niditra ravehivavy, ka niantoraka teo an-tongotr\u2019i Elisa ary niankohoka tamin\u2019ny tany teo anatrehany. Avy eo dia noraisiny ny zanany ary lasa izy.",
        "38": "Dia niverina tany Gilgala i Elisa. Nisy mosary tany tamin\u2019izay. Ary nipetraka teo anatrehany ireo zanaky ny mpaminany, ka hoy izy tamin\u2019ny mpanompony: \u201cAtaingeno ilay vilanibe, ka manaova lasopy ho an\u2019ny zanaky ny mpaminany.\u201d",
        "39": "Koa nisy anankiray nankany an-tsaha mba hitsongo anana atao hoe fiandrilavenona, ka nahita zavamaniry mandady. Dia nioty voantangomboalavo teo amin\u2019io izy, ka nahangona eran\u2019ny akanjony. Ary nony tonga izy, dia notetitetehiny ilay izy, ka narotsany tao anatin\u2019ilay vilanin-dasopy, fa tsy fantatr\u2019izy ireo hoe inona ilay izy.",
        "40": "Avy eo, dia noloarana ilay lasopy mba hohanin\u2019ny olona. Raha vao nihinana tamin\u2019ilay izy anefa izy ireo, dia nikiakiaka hoe: \u201cMisy zava-mahafaty ao am-bilany, ry lehilahin\u2019Andriamanitra \u00f4!\u201d Koa tsy nahahinana izy ireo.",
        "41": "Dia hoy i Elisa: \u201cAkao lafarinina \u00e0ry aho.\u201d Ary narotsany tao am-bilany izany, ka hoy izy: \u201cAndoary amin\u2019io ny olona mba hohaniny.\u201d Dia tsy nisy zava-dratsy intsony tao am-bilany.",
        "42": "Ary nisy lehilahy iray avy any Bala-salisa, nitondra mofo roapolo vita tamin\u2019ny vary orza voaloham-bokatra, ary koa voa vaovao tao anaty kitapo mofony. Nentiny ho an\u2019ilay lehilahin\u2019Andriamanitra ireo. Dia hoy i Elisa: \u201cOmeo hohanin\u2019ny olona ireo.\u201d",
        "43": "Fa hoy kosa ny mpanompony: \u201cHataoko ahoana ny handroso an\u2019ireo eo anoloan\u2019ny lehilahy zato?\u201d Dia hoy i Elisa: \u201cOmeo hohanin\u2019ny olona ireo, fa izao no nolazain\u2019i Jehovah: \u2018Hihinana ny olona, ary hisy sisa tsy lany.\u2019\u201d",
        "44": "Dia narosony teo anoloan\u2019izy ireo izany, ka nihinana ireo ary nisy sisa tsy lany, araka ny tenin\u2019i Jehovah."
    },
    "5": {
        "1": "Ary nisy lehilahy atao hoe Nam\u00e0na, lehiben\u2019ny tafiky ny mpanjakan\u2019i Syria. Lasa olo-malaza teo anatrehan\u2019ny tompony izy, sady nohajaina fatratra, satria tamin\u2019ny alalany no namonjen\u2019i Jehovah an\u2019i Syria. Lehilahy matanjaka sy mahery fo izy, saingy boka.",
        "2": "Ary nahazo babo zazavavikely iray tany amin\u2019ny tanin\u2019ny Israely ny Syrianina mpandroba. Lasa mpanompon\u2019ny vadin\u2019i Nam\u00e0na izy io.",
        "3": "Ary hoy izy tamin\u2019ny tompovaviny: \u201cRaha mba mankany amin\u2019ilay mpaminany any Samaria mantsy ny tompoko, dia hositraniny amin\u2019ny habokany!\u201d",
        "4": "Ary nisy olona tonga tao amin\u2019ny tompon\u2019i Nam\u00e0na, ka nitantara taminy hoe: \u201cIzany sy izany no nolazain\u2019ilay zazavavy avy any Israely.\u201d",
        "5": "Dia hoy ny mpanjakan\u2019i Syria: \u201cMandehana mankany, fa hampitondra taratasy ho any amin\u2019ny mpanjakan\u2019ny Israely aho.\u201d Dia lasa izy sady nitondra talenta volafotsy folo, sy sekely volamena enina arivo, ary akanjo impolo miova.",
        "6": "Ary nentiny tany amin\u2019ny mpanjakan\u2019ny Israely ilay taratasy izay nilaza hoe: \u201cAmin\u2019ny fotoana ahatongavan\u2019ity taratasy ity any aminao, dia ho efa nirahiko ho any aminao i Nam\u00e0na mpanompoko mba hositraninao amin\u2019ny habokany.\u201d",
        "7": "Raha vao voavakin\u2019ny mpanjakan\u2019ny Israely ilay taratasy, dia nandrovitra ny akanjony izy, ka nanao hoe: \u201cIzaho angaha Andriamanitra ka mahay mamono na misakana tsy ho faty, no andefasany olona hositraniko amin\u2019ny habokany? Jereo tsara fa mila ady amiko mihitsy izy.\u201d",
        "8": "Raha vao ren\u2019i Elisa lehilahin\u2019Andriamanitra fa nandrovitra ny akanjony ny mpanjakan\u2019ny Israely, dia nandefa iraka tany amin\u2019ny mpanjaka izy, nanao hoe: \u201cNahoana ianao no nandrovitra ny akanjonao? Mba alefaso at\u1ef3 amiko izy, dia ho fantany fa misy mpaminany tokoa eto amin\u2019ny Israely.\u201d",
        "9": "Dia tonga i Nam\u00e0na, niaraka tamin\u2019ny soavaliny sy ny kalesin\u2019adiny, ka nijanona teo amin\u2019ny fidirana amin\u2019ny tranon\u2019i Elisa.",
        "10": "Olona anefa no nirahin\u2019i Elisa nankany aminy, hilaza hoe: \u201cMandehana mandro impito ao amin\u2019ny Reniranon\u2019i Jordana, dia ho toy ny taloha indray ny nofonao, ka hadio ianao.\u201d",
        "11": "Dia tezitra i Nam\u00e0na, ka sady lasa izy no niteny hoe: \u201cNieritreritra aho hoe: \u2018Hivoaka hankat\u1ef3 amiko mihitsy izy, ka hitsangana hiantso ny anaran\u2019i Jehovah Andriamaniny, ary hanevaheva ny tanany eo ambonin\u2019ny faritra marary ka hahasitrana ny habokana.\u2019",
        "12": "Fa angaha i Abana sy Farpara, reniranon\u2019i Damaskosy, tsy tsara noho ny rano rehetran\u2019ny Israely? Tsy afaka mandro any angaha aho ka hadio?\u201d Dia nihodina izy ka lasa nandeha sady romotry ny hatezerana.",
        "13": "Nanatona azy anefa ny mpanompony, ka niteny taminy hoe: \u201cRy raiko \u00f4, na zavatra lehibe aza ve no nasain\u2019ilay mpaminany nataonao, tsy ho nataonao? Koa mainka fa izay nolazainy taminao hoe: \u2018Mandroa, dia hadio ianao\u2019?\u201d",
        "14": "Dia lasa nidina i Nam\u00e0na ka nisitrika impito tao Jordana, araka ny tenin\u2019ilay lehilahin\u2019Andriamanitra. Ary lasa tahaka ny nofon-jazalahikely indray ny nofony, ka nadio izy.",
        "15": "Koa niverina tany amin\u2019ilay lehilahin\u2019Andriamanitra izy mbamin\u2019izay rehetra tao an-tobiny, ka nijoro teo anatrehan\u2019i Elisa, ary nanao hoe: \u201cFantatro tokoa izao fa tsy misy Andriamanitra na aiza na aiza eto an-tany, afa-tsy eto amin\u2019ny Israely ihany. Koa mba raiso, azafady, ny fanomezana ho fisaorana avy amin\u2019ny mpanomponao.\u201d",
        "16": "Hoy anefa i Elisa: \u201cRaha mbola velona koa i Jehovah izay tompoiko, dia tsy handray an\u2019io aho.\u201d Ary niangavy azy fatratra i Nam\u00e0na mba handraisany izany, fa tsy nety mihitsy izy.",
        "17": "Farany, dia hoy i Nam\u00e0na: \u201cRaha izany \u00e0ry, dia aoka mba homena tany zakan\u2019ny ramole roa ny mpanomponao. Tsy hanolotra fanatitra dorana na sorona ho an\u2019ny andriamani-kafa intsony mantsy ny mpanomponao, fa ho an\u2019i Jehovah ihany.",
        "18": "I Jehovah anie hamela ny heloky ny mpanomponao rehefa miditra ao an-tranon\u2019i Rimona ny tompoko mba hiankohoka ao, ka mitehina amin\u2019ny tanako, ary voatery miankohoka ao an-tranon\u2019i Rimona koa aho! Eny, i Jehovah anie hamela ny heloky ny mpanomponao rehefa miankohoka ao an-tranon\u2019i Rimona aho!\u201d",
        "19": "Dia hoy i Elisa taminy: \u201cMandehana soa aman-tsara.\u201d Koa niala teo aminy izy, dia nandeha ary efa lasa lavidavitra.",
        "20": "Tamin\u2019izay i Gehazy mpanompon\u2019i Elisa lehilahin\u2019Andriamanitra no niteny anakampo hoe: \u201cNavelan\u2019ny tompoko handeha fotsiny i Nam\u00e0na Syrianina, ka tsy noraisiny izay zavatra nentiny. Raha mbola velona koa i Jehovah, dia hihazakazaka hanenjika azy aho ka haka zavatra avy aminy.\u201d",
        "21": "Dia lasa nanenjika an\u2019i Nam\u00e0na i Gehazy. Raha vao nahatazana olona nihazakazaka nanenjika azy i Nam\u00e0na, dia nidina avy hatrany avy teny amin\u2019ny kalesiny mba hitsena azy, ka nanao hoe: \u201cTsy misy maninona ve?\u201d",
        "22": "Ary hoy i Gehazy: \u201cTsy misy maninona, fa nirahin\u2019ny tompoko aho hilaza hoe: \u2018Misy zatovo roa lahy zanaky ny mpaminany vao tonga at\u1ef3 amiko izao, ary avy any amin\u2019ny faritra be tendrombohitr\u2019i Efraima izy ireo. Koa mba omeo talenta * volafotsy iray sy akanjo indroa miova izy ireo, azafady.\u2019\u201d",
        "23": "Dia hoy i Nam\u00e0na: \u201cTalenta roa alaina.\u201d Ary niangavy azy fatratra i Nam\u00e0na. Farany dia nataony tao anaty kitapo roa ny talenta volafotsy roa nifatotra tsara, sy ny akanjo indroa miova. Dia nomeny ny mpanompony roa lahy izany mba hoentin\u2019ireo teo alohan\u2019i Gehazy.",
        "24": "Raha vao tonga tao Ofela i Gehazy, dia nalainy teny an-tanan\u2019ireo izany ka napetrany tao an-trano. Ary nalefany handeha ireo, ka lasa.",
        "25": "Ary nankao amin\u2019ny tompony i Gehazy ka nijoro teo akaikiny. Dia hoy i Elisa taminy: \u201cAvy taiza ianao, ry Gehazy?\u201d Ary hoy izy: \u201cTsy taiza tsy taiza ny mpanomponao.\u201d",
        "26": "Dia hoy i Elisa taminy: \u201cTsy fantatro angaha izay nitranga, rehefa nihodina ralehilahy ka nidina avy teny amin\u2019ny kalesiny mba hitsena anao? Angaha moa izao fotoana andraisana volafotsy, na akanjo, na sahan\u2019oliva, na tanimboaloboka, na ondry, na omby, na mpanompolahy, na mpanompovavy?",
        "27": "Koa hiraikitra aminao sy ny taranakao mandritra ny fotoana tsy voafetra ny habokan\u2019i Nam\u00e0na.\u201d Ary niala teo anatrehany avy hatrany i Gehazy, ka indro izy fa boka ary lasa fotsy be. *"
    },
    "6": {
        "1": "Ary hoy ireo zanaky ny mpaminany tamin\u2019i Elisa: \u201cKely loatra ny toerana onenanay eto anatrehanao ka tsy antonona anay.",
        "2": "Koa aoka re izahay handeha hatrany amin\u2019ny Reniranon\u2019i Jordana e, ka samy haka vatan-kazo iray any, ary hanao toeram-ponenana ho anay any.\u201d Dia hoy i Elisa: \u201cMandehana \u00e0ry.\u201d",
        "3": "Ary nisy anankiray nanao hoe: \u201cAndao re mba hiaraka amin\u2019ny mpanomponao e!\u201d Dia hoy izy: \u201cHandeha \u00e0ry aho.\u201d",
        "4": "Koa niaraka tamin\u2019ireo izy. Rehefa tonga tany Jordana izy ireo, dia nikapa hazo.",
        "5": "Rehefa nikapa ny hazony anefa ny anankiray, dia latsaka tao anaty rano ny lelam-pamaky. Koa nitaraina izy hoe: \u201cLoza, tompoko \u00f4, fa nindramina iny!\u201d",
        "6": "Ary hoy ilay lehilahin\u2019Andriamanitra: \u201cTaiza ilay izy no nilatsaka?\u201d Dia natorony azy ilay toerana. Nanapaka tapa-kazo avy hatrany i Elisa, ka natsipiny tao. Dia natsinkafony ilay lelam-pamaky.",
        "7": "Ary hoy izy: \u201cAlaivo amin\u2019izay.\u201d Dia natsotran-dralehilahy ny tanany, ka nalainy ilay izy.",
        "8": "Ary nanjary niady tamin\u2019ny Israely ny mpanjakan\u2019i Syria, ka nikaon-doha niaraka tamin\u2019ny mpanompony. Hoy izy: \u201cAny Ananona no hitobianareo miaraka amiko.\u201d",
        "9": "Dia naniraka olona ilay lehilahin\u2019Andriamanitra hiteny tamin\u2019ny mpanjakan\u2019ny Israely hoe: \u201cTandremo sao mandalo any amin\u2019izany toerana izany, fa any no idinan\u2019ny Syrianina.\u201d",
        "10": "Koa nandefa iraka nankany amin\u2019ilay toerana nolazain\u2019ilay lehilahin\u2019Andriamanitra ny mpanjakan\u2019ny Israely. Nampitandrina azy tokoa i Elisa, ka tsy nankany izy. Tsy indray mandeha na indroa no nitrangan\u2019izany.",
        "11": "Koa romotry ny hatezerana ny fon\u2019ny mpanjakan\u2019i Syria, ary niantso ny mpanompony izy ka nanao hoe: \u201cTsy holazainareo amiko ve hoe iza amintsika no momba ny mpanjakan\u2019ny Israely?\u201d",
        "12": "Dia hoy ny mpanompony anankiray: \u201cTsy misy manao an\u2019izany, ry mpanjaka tompoko \u00f4! Fa i Elisa mpaminany any Israely no milaza amin\u2019ny mpanjakan\u2019ny Israely izay zavatra lazainao ao amin\u2019ny efitra fatorianao.\u201d",
        "13": "Ary hoy ny mpanjaka: \u201cMandehana jereo izay misy azy mba hanirahako olona haka azy.\u201d Tat\u1ef3 aoriana, dia nisy nilaza taminy hoe: \u201cAny Dotana izy.\u201d",
        "14": "Koa avy hatrany dia nisy soavaly sy kalesin\u2019ady ary tafika lehibe nalefany nankany. Tonga tamin\u2019ny alina izy ireo, ka nohodidininy ny tan\u00e0na.",
        "15": "Rehefa nifoha maraina ny mpanompon\u2019ilay lehilahin\u2019Andriamanitra ka nitsangana nankany ivelany, dia nahita tafika nanodidina ny tan\u00e0na niaraka tamin\u2019ny soavaly sy kalesin\u2019ady. Avy hatrany dia hoy ilay mpanompo: \u201cIndrisy, tompoko \u00f4! Inona no hataontsika?\u201d",
        "16": "Hoy anefa izy: \u201cAza matahotra, fa ny momba antsika dia betsaka noho ny momba azy.\u201d",
        "17": "Ary nivavaka i Elisa hoe: \u201cJehovah \u00f4, ampahirato re ny masony mba hahitany e!\u201d Avy hatrany dia nampahiratin\u2019i Jehovah ny mason\u2019ilay mpanompo, ka nahita izy. Ary indreo feno soavaly sy kalesy afo ny faritra be tendrombohitra manodidina an\u2019i Elisa.",
        "18": "Rehefa nidina ho eny amin\u2019i Elisa ny Syrianina, dia nivavaka tamin\u2019i Jehovah izy hoe: \u201cMba ataovy jamba re io firenena io e!\u201d Dia nataony jamba ireo, araka ny tenin\u2019i Elisa.",
        "19": "Ary hoy i Elisa tamin\u2019ireo: \u201cTsy ity ilay lalana, ary tsy ity ilay tan\u00e0na. Manaraha ahy, fa hoentiko any amin\u2019ilay lehilahy tadiavinareo ianareo.\u201d Nentiny tany Samaria anefa izy ireo.",
        "20": "Raha vao tonga tany Samaria ireo, dia hoy i Elisa: \u201cJehovah \u00f4, ampahirato ny mason\u2019ireto mba hahitany.\u201d Koa nampahiratin\u2019i Jehovah avy hatrany ny masony, ka hitan\u2019izy ireo fa teo afovoan\u2019i Samaria izy ireo.",
        "21": "Dia hoy ny mpanjakan\u2019ny Israely tamin\u2019i Elisa raha vao nahita an\u2019ireo: \u201cHasiako ho faty ve izy ireo? Hasiako ho faty ve izy ireo, ry raiko \u00f4?\u201d",
        "22": "Hoy anefa izy: \u201cAza mamely azy. Izay nobaboinao tamin\u2019ny sabatrao sy ny tsip\u00eckanao ve dia hovonoinao? Rosoy sakafo izy ireo hohaniny sy rano hosotroiny, ary aoka izy hiverina any amin\u2019ny tompony.\u201d",
        "23": "Dia nanao fanasambe ho an\u2019ireo izy, ary nihinana sy nisotro ireo. Avy eo dia nalefany izy ireo, ka niverina tany amin\u2019ny tompony. Koa tsy nankany amin\u2019ny tanin\u2019ny Israely intsony ny Syrianina mpandroba, na indray mandeha aza.",
        "24": "Ary novorin\u2019i Beni-hadada mpanjakan\u2019i Syria ny olona rehetra tao an-tobiny, ka niakatra hanao fahirano an\u2019i Samaria izy ireo.",
        "25": "Dia nisy mosary mafy tao Samaria. Nataon\u2019izy ireo fahirano izy io, ka lasa farantsa volafotsy valopolo ny vidin\u2019ny lohan\u2019ampondra iray, ary farantsa volafotsy dimy ny taim-boromailala ampahefatry ny kaba. *",
        "26": "Rehefa nandalo teo ambonin\u2019ny manda ny mpanjakan\u2019ny Israely, dia nisy vehivavy anankiray nitaraina taminy hoe: \u201cVonjeo aho, ry mpanjaka tompoko \u00f4!\u201d",
        "27": "Dia hoy izy: \u201cAhoana no hamonjeko anao raha tsy mamonjy anao i Jehovah? Heverinao angaha fa afaka manome anao voa na divay na menaka aho?\u201d",
        "28": "Hoy koa izy: \u201cFa misy inona?\u201d Dia hoy ravehivavy: \u201cNiteny tamiko ity vehivavy ity hoe: \u2018Omeo ny zanakao hohanintsika anio, ary ny zanako kosa no hohanintsika rahampitso.\u2019",
        "29": "Dia nandrahoinay ny zanako ka nohaninay. Ary hoy izaho taminy ny ampitso: \u2018Omeo ny zanakao hohanintsika.\u2019 Kanjo nafeniny ny zanany.\u201d",
        "30": "Dia nandrovitra ny akanjony ny mpanjaka raha vao nandre ny tenin-dravehivavy. Rehefa nandalo teo ambonin\u2019ny manda izy, dia hitan\u2019ny olona fa lamba gony no nataony nanolo-koditra.",
        "31": "Dia hoy izy: \u201cHofaizin\u2019Andriamanitra anie aho, * ary mihoatra noho izany aza, raha mbola ho tavela eo ambonin\u2019i Elisa zanak\u2019i Safata ihany ny lohany anio!\u201d",
        "32": "Nipetraka tao an-tranony i Elisa, ary niaraka taminy koa ny anti-panahy, rehefa naniraka olona ho any amin\u2019i Elisa ny mpanjaka. Fa raha mbola tsy tonga tany aminy ilay iraka, dia hoy izy tamin\u2019ny anti-panahy: \u201cHitanareo ve fa nandefa iraka hanapaka ny lohako iny zanaky ny mpamono olona iny? Tandremo tsara fa raha vao tonga ilay iraka, dia akat\u00f2ny ny varavarana ka atoseho amin\u2019ny varavarana izy. Ary tsy izany efa rentsika ao aoriany ao izany ve ny figodongodon\u2019ny tongotry ny tompony?\u201d",
        "33": "Ary raha mbola niresaka tamin\u2019izy ireo i Elisa, dia nidina nankao aminy ilay iraka. Dia hoy ny mpanjaka: \u201cLoza avy amin\u2019i Jehovah izao. Koa nahoana aho no tokony mbola hiandry an\u2019i Jehovah ihany?\u201d"
    },
    "7": {
        "1": "Dia hoy i Elisa: \u201cHenoinareo ny tenin\u2019i Jehovah. Izao no nolazain\u2019i Jehovah: \u2018Rahampitso, tokotokony ho amin\u2019ny ora toy izao, dia ho sekely iray ny vidin\u2019ny lafarinina tsara toto eran\u2019ny seha, * ary ho sekely iray koa ny vidin\u2019ny vary orza indroan\u2019ny seha, eo am-bavahadin\u2019i Samaria.\u201d",
        "2": "Dia niteny tamin\u2019ilay lehilahin\u2019Andriamanitra ny manamboninahitra lefitra nitehenan\u2019ny mpanjaka, nanao hoe: \u201cIzany ve dia ho tanteraka, na dia hanao vavahadin-drano eny amin\u2019ny lanitra aza i Jehovah?\u201d Ary hoy i Elisa: \u201cHo hitan\u2019ny masonao izany, nefa tsy hihinana amin\u2019izany ianao.\u201d",
        "3": "Ary nisy boka efa-dahy, sendra teo amin\u2019ny fidirana amin\u2019ny vavahady. Dia nifampiresaka izy ireo hoe: \u201cNahoana moa isika no hipetraka eto mandra-pahafatintsika?",
        "4": "Raha manapa-kevitra isika hoe: \u2018Andao hiditra ao an-tan\u00e0na\u2019, dia ho faty ao isika satria misy mosary ao. Raha mipetraka eto kosa isika, dia ho faty ihany koa. Koa andao hiditra ao an-tobin\u2019ny Syrianina, ka raha tsimbinin\u2019izy ireo ny aintsika, dia ho velona isika. Fa raha vonoiny ho faty isika, dia ho faty.\u201d",
        "5": "Dia nankany an-tobin\u2019ny Syrianina izy ireo tamin\u2019ny takariva maizimaizina. Ary tonga hatrany an-tsisin\u2019ny tobin\u2019ny Syrianina izy ireo, nefa tsy nisy olona mihitsy tao.",
        "6": "Efa nataon\u2019i Jehovah nandre feon\u2019ny kalesin\u2019ady sy feon-tsoavaly ary feon\u2019ny tafika lehibe mantsy ny olona tao an-tobin\u2019ny Syrianina, ka nifampiresaka hoe: \u201cNokaramain\u2019ny mpanjakan\u2019ny Israely hamely antsika ireo mpanjakan\u2019ny Hetita sy ireo mpanjakan\u2019i Ejipta!\u201d",
        "7": "Koa lasa nandositra avy hatrany izy ireo tamin\u2019ilay takariva maizimaizina iny, ka nilaozany ny tranolainy sy ny soavaliny ary ny ampondrany, dia nilaozany fotsiny teo ny tobiny. Eny, lasa nandositra izy ireo mba hamonjy ny ainy. *",
        "8": "Koa rehefa tonga hatrany an-tsisin\u2019ny toby ireo boka, dia nankao amin\u2019ny tranolay iray ka nihinana sy nisotro, ary naka volafotsy sy volamena ary akanjo tao, dia lasa nanafina an\u2019ireny. Ary niverina indray izy ireo, dia nankao amin\u2019ny tranolay hafa, ka naka zavatra tao, ary lasa nanafina an\u2019ireny.",
        "9": "Farany, dia nifampiresaka izy ireo hoe: \u201cTsy mety izao ataontsika izao. Tokony holazaintsika amin\u2019ny olona izao vaovao tsara izao! Hahita loza isika raha misalasala ka miandry mandra-pahazavan\u2019ny andro. Koa andao hankany an-tan\u00e0na, mba hilaza an\u2019izao any an-tranon\u2019ny mpanjaka.\u201d",
        "10": "Koa nankany izy ireo, ary nantsoiny ny mpiandry vavahadin\u2019ny tan\u00e0na ka nilazany hoe: \u201cNankao an-tobin\u2019ny Syrianina izahay, ary tsy nisy olona na feon\u2019olona tao, fa soavaly sy ampondra mifatotra ary tranolay nilaozana teo fotsiny.\u201d",
        "11": "Dia niantsoantso avy hatrany ny mpiandry vavahady, ka nilaza izany tamin\u2019izay tao an-tranon\u2019ny mpanjaka.",
        "12": "Niarina avy hatrany ny mpanjaka raha mbola alina ny andro, ka niteny tamin\u2019ny mpanompony hoe: \u201cHampahafantariko anareo izao ataon\u2019ny Syrianina amintsika izao: Fantany tsara fa noana isika, ka nivoaka ny toby izy ireo mba hiafina any an-tsaha ary nanao hoe: \u2018Hivoaka ny tan\u00e0na ry zareo ka hataontsika sambo-belona. Dia hidirantsika ny tan\u00e0na.\u2019\u201d",
        "13": "Ary hoy ny mpanompony anankiray: \u201cMifidiana olona haka soavaly dimy amin\u2019izay sisa tavela ato an-tan\u00e0na. Fa toy ny Israelita rehetra sisa tavela ato ihany izy ireo, eny, toy ny rehetra efa ho faty, ka andao hirahina, dia ho hita eo.\u201d",
        "14": "Dia naka kalesy roa niaraka tamin\u2019ny soavaly izy ireo, ka nirahin\u2019ny mpanjaka hanara-dia an\u2019ireo miaramila syrianina, ary nilazany hoe: \u201cMandehana, jereo.\u201d",
        "15": "Dia lasa izy ireo nanaraka ny Syrianina hatrany amin\u2019ny Reniranon\u2019i Jordana. Ary hitany tokoa fa nameno ny lalana ny akanjo sy fitaovana narian\u2019ny Syrianina, tamin\u2019izy ireo nikoropaka nandositra. Dia niverina nilaza izany tamin\u2019ny mpanjaka ireo iraka.",
        "16": "Dia nivoaka ny tan\u00e0na ny olona ka nandroba ny tobin\u2019ny Syrianina. Koa nanjary sekely iray monja ny vidin\u2019ny lafarinina tsara toto eran\u2019ny seha, ary sekely iray koa ny vidin\u2019ny vary orza indroan\u2019ny seha, araka ny tenin\u2019i Jehovah.",
        "17": "Ary notendren\u2019ny mpanjaka hiandraikitra ny vavahady ilay manamboninahitra lefitra nitehenany. Voahitsakitsaky ny olona teo am-bavahady anefa izy, ka maty. Izany no efa nolazain\u2019ilay lehilahin\u2019Andriamanitra, rehefa nidina tany aminy ny mpanjaka.",
        "18": "Dia nitranga tokoa izay efa nolazain\u2019ilay lehilahin\u2019Andriamanitra tamin\u2019ny mpanjaka hoe: \u201cHo sekely iray ny vidin\u2019ny vary orza indroan\u2019ny seha, ary ho sekely iray koa ny vidin\u2019ny lafarinina tsara toto eran\u2019ny seha, eo am-bavahadin\u2019i Samaria, rahampitso amin\u2019ny ora toy izao.\u201d",
        "19": "Niteny tamin\u2019ilay lehilahin\u2019Andriamanitra anefa ilay manamboninahitra lefitra hoe: \u201cIzany ve dia ho tanteraka, na dia hanao vavahadin-drano eny amin\u2019ny lanitra aza i Jehovah?\u201d Ary hoy i Elisa: \u201cHo hitan\u2019ny masonao izany, nefa tsy hihinana amin\u2019izany ianao.\u201d",
        "20": "Koa izany tokoa no nanjo azy, rehefa voahitsakitsaky ny olona teo am-bavahady izy, ka maty."
    },
    "8": {
        "1": "Ary hoy i Elisa tamin\u2019ilay vehivavy, renin\u2019ilay zaza novelominy indray: \u201cMandehana ianao sy ny ankohonanao mivahiny any amin\u2019izay azonao ivahiniana. Fa efa niantso mosary i Jehovah, ary ho tonga eto amin\u2019ity tany ity izany ka haharitra fito taona.\u201d",
        "2": "Dia nanao araka ny tenin\u2019ilay lehilahin\u2019Andriamanitra ravehivavy, ka lasa nivahiny fito taona tany amin\u2019ny tanin\u2019ny Filistinina izy sy ny ankohonany.",
        "3": "Rehefa tapitra ny fito taona, dia nody avy tany amin\u2019ny tanin\u2019ny Filistinina ravehivavy. Ary nandeha nitaraina tamin\u2019ny mpanjaka izy mba hamerenana ny tranony sy ny taniny.",
        "4": "Niresaka tamin\u2019i Gehazy mpanompon\u2019ilay lehilahin\u2019Andriamanitra ny mpanjaka tamin\u2019izay. Hoy izy: \u201cMba tantarao amiko hoe, azafady, ny zavatra lehibe rehetra nataon\u2019i Elisa.\u201d",
        "5": "Raha mbola teo am-pitantarana tamin\u2019ny mpanjaka momba ny nameloman\u2019i Elisa ny maty i Gehazy, dia iny fa tonga ilay vehivavy renin\u2019ilay zaza novelomina indray, mba hitaraina amin\u2019ny mpanjaka mba hamerenana ny tranony sy ny taniny. Avy hatrany dia hoy i Gehazy: \u201cIo ilay vehivavy sy ilay zanany novelomin\u2019i Elisa, ry mpanjaka tompoko \u00f4!\u201d",
        "6": "Dia nanontanian\u2019ny mpanjaka ravehivavy, ka nitantara taminy. Ary nanome azy tandapa anankiray ny mpanjaka, sady niteny hoe: \u201cAvereno aminy daholo izay azy sy izay vokatra rehetra avy tamin\u2019ny taniny, nanomboka tamin\u2019ny andro nialany teto ka hatramin\u2019izao.\u201d",
        "7": "Dia nankany Damaskosy i Elisa. Ary narary i Beni-hadada mpanjakan\u2019i Syria, ka nisy nilaza taminy hoe: \u201cTonga at\u1ef3 ilay lehilahin\u2019Andriamanitra.\u201d",
        "8": "Dia hoy ny mpanjaka tamin\u2019i Hazaela: \u201cMitondr\u00e0 fanomezana, ka mandehana mitsena an\u2019ilay lehilahin\u2019Andriamanitra. Ary manontania an\u2019i Jehovah amin\u2019ny alalany, ka ataovy hoe: \u2018Ho sitrana amin\u2019izao aretina izao ve aho?\u2019\u201d",
        "9": "Koa lasa nitsena an\u2019i Elisa i Hazaela sady nitondra fanomezana nentin\u2019ny rameva efapolo, dia ny karazan-java-tsoa rehetra nisy tany Damaskosy. Dia tonga izy ka nitsangana teo anatrehany, ary nanao hoe: \u201cI Beni-hadada zanakao, mpanjakan\u2019i Syria, no naniraka ahy ho at\u1ef3 aminao hanontany hoe: \u2018Ho sitrana amin\u2019izao aretina izao ve aho?\u2019\u201d",
        "10": "Dia hoy i Elisa taminy: \u201cMandehana, lazao aminy hoe: \u2018Ho sitrana tokoa ianao.\u2019 Efa nasehon\u2019i Jehovah ahy anefa fa ho faty tokoa izy.\u201d",
        "11": "Ary nibanjina an\u2019i Hazaela i Elisa sady nandinika azy naharitra, ka sadaikatra izy. Dia nitomany ilay lehilahin\u2019Andriamanitra.",
        "12": "Koa hoy i Hazaela: \u201cNahoana ny tompoko no mitomany?\u201d Dia hoy izy: \u201cSatria fantatro tsara ny ratsy hataonao amin\u2019ny zanak\u2019Israely: Ny tan\u00e0nany voaro mafy hodoranao, ny lehilahy voafantina eo aminy hovonoinao amin\u2019ny sabatra, ny zanany hotorotoroinao, ary ny vehivavy bevohoka eo aminy hotatahinao ny kibony.\u201d",
        "13": "Hoy anefa i Hazaela: \u201cZinona moa izaho mpanomponao, izay toy ny alika ihany, no hahavita izany zavatra lehibe izany?\u201d Dia hoy i Elisa: \u201cNasehon\u2019i Jehovah tamiko fa ho lasa mpanjakan\u2019i Syria ianao.\u201d",
        "14": "Dia niala teo amin\u2019i Elisa izy ka nankany amin\u2019ny tompony. Ary hoy ny tompony taminy: \u201cInona no nolazain\u2019i Elisa taminao?\u201d Dia hoy ny navaliny: \u201cNilaza tamiko izy hoe: \u2018Ho sitrana tokoa ianao.\u2019\u201d",
        "15": "Ary ny ampitson\u2019iny, dia nalain\u2019i Hazaela ny lambam-pandriana ka natsobony tao anaty rano ary nosaronany tamin\u2019iny ny tarehin\u2019i Beni-hadada, ka maty izy. Ary i Hazaela no nanjaka nandimby azy.",
        "16": "Tamin\u2019ny taona fahadimy nanjakan\u2019i Jorama zanak\u2019i Ahaba mpanjakan\u2019ny Israely, fony i Josafata no mpanjakan\u2019ny Joda, dia lasa mpanjaka koa i Jorama zanak\u2019i Josafata mpanjakan\u2019ny Joda.",
        "17": "Roa amby telopolo taona izy tamin\u2019izy lasa mpanjaka, ary valo taona no nanjakany tany Jerosalema.",
        "18": "Nanao hoatran\u2019izay nataon\u2019ireo mpanjakan\u2019ny Israely izy, dia tahaka ny nataon\u2019ny ankohonan\u2019i Ahaba, satria ny zanakavavin\u2019i Ahaba no vadiny. Nanao izay ratsy teo imason\u2019i Jehovah foana izy.",
        "19": "Tsy tian\u2019i Jehovah haringana anefa ny Joda, noho ny amin\u2019i Davida mpanompony. Efa nampanantena azy mantsy izy hoe hanome jiro foana ho azy sy ny taranany.",
        "20": "Tamin\u2019ny andron\u2019i Jorama no nikomian\u2019i Edoma tsy ho eo ambany fahefan\u2019ny Joda, sy nananganany mpanjaka hitondra ny fireneny.",
        "21": "Koa nankany Zaira i Jorama mbamin\u2019ny kalesy rehetra. Ary nifoha izy tamin\u2019ny alina, ka novonoiny ho faty ny Edomita, izay nanodidina azy sy nanodidina an\u2019ireo lehiben\u2019ny kalesy. Ary nandositra tany amin\u2019ny tranolainy avy ny olona.",
        "22": "Mbola nikomy tsy ho eo ambany fahefan\u2019ny Joda anefa i Edoma mandraka androany. Tamin\u2019izany andro izany koa ny tan\u00e0nan\u2019i Libna no nanomboka nikomy.",
        "23": "Ary ny sisa amin\u2019ny tantaran\u2019i Jorama, mbamin\u2019izay rehetra nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "24": "Farany dia nodimandry any amin\u2019ny razany i Jorama, ka nalevina any amin\u2019ny razany, tao amin\u2019ny Tan\u00e0nan\u2019i Davida. Ary i Ahazia zanany no nanjaka nandimby azy.",
        "25": "Ary tamin\u2019ny taona faharoa ambin\u2019ny folo nanjakan\u2019i Jorama zanak\u2019i Ahaba mpanjakan\u2019ny Israely, no lasa mpanjaka i Ahazia zanak\u2019i Jorama mpanjakan\u2019ny Joda.",
        "26": "Roa amby roapolo taona i Ahazia tamin\u2019izy nanomboka nanjaka, ary herintaona no nanjakany tany Jerosalema. Ny anaran-dreniny dia Atalia, zafikelin\u2019i Omry mpanjakan\u2019ny Israely.",
        "27": "Ary nanao hoatran\u2019izay nataon\u2019ny ankohonan\u2019i Ahaba izy, sady nanao izay ratsy teo imason\u2019i Jehovah foana, toy ny nataon\u2019ny ankohonan\u2019i Ahaba. Havan\u2019ny ankohonan\u2019i Ahaba mantsy izy.",
        "28": "Koa niaraka tamin\u2019i Jorama zanak\u2019i Ahaba izy, mba hiady tamin\u2019i Hazaela mpanjakan\u2019i Syria tany Ramota-gileada. Voan\u2019ny Syrianina anefa i Jorama.",
        "29": "Koa niverina tany Jezirela i Jorama Mpanjaka, mba hotsaboina noho ny ratra nataon\u2019ny Syrianina taminy tany Rama, tamin\u2019izy niady tamin\u2019i Hazaela mpanjakan\u2019i Syria. Ary nidina tany Jezirela i Ahazia zanak\u2019i Jorama mpanjakan\u2019ny Joda mba hamangy an\u2019i Jorama zanak\u2019i Ahaba, noho izy narary."
    },
    "9": {
        "1": "Ary niantso ny iray tamin\u2019ireo zanaky ny mpaminany i Elisa mpaminany, ka nilaza taminy hoe: \u201cMisik\u00ecna, * ary ento ity tavoara kely fitoera-menaka ity, ka mandehana any Ramota-gileada.",
        "2": "Rehefa tonga any ianao, dia tadiavo i Jeho zanak\u2019i Josafata zanak\u2019i Nimsy. Ary midira, ka antsoy avy eo amin\u2019ireo rahalahiny izy, ary ento ho ao amin\u2019ny efitra anatiny indrindra.",
        "3": "Dia raiso ilay tavoara fitoera-menaka, ka araraho eo amin\u2019ny lohany ny menaka, ary milaz\u00e0 hoe: \u2018Izao no nolazain\u2019i Jehovah: \u201cHosorako ho mpanjakan\u2019ny Israely ianao.\u201d\u2019 Dia sokafy ny varavarana, ka mandosira fa aza miandry.\u201d",
        "4": "Koa nankany Ramota-gileada ny mpanompon\u2019ilay mpaminany.",
        "5": "Rehefa tonga tany izy, dia hitany nipetrapetraka ireo lehiben\u2019ny tafika. Ary hoy izy: \u201cMisy teny holazaiko aminao, sefo \u00f4!\u201d Dia hoy i Jeho: \u201cAmin\u2019iza aminay ireto?\u201d Ary hoy izy: \u201cAminao, sefo \u00f4!\u201d",
        "6": "Koa nitsangana i Jeho ka niditra tao an-trano. Ary nandraraka ny menaka teo amin\u2019ny lohany ilay mpanompo, ka niteny hoe: \u201cIzao no nolazain\u2019i Jehovah Andriamanitry ny Israely: \u2018Hosorako ho mpanjakan\u2019ny vahoakan\u2019i Jehovah ianao, eny, ho mpanjakan\u2019ny Israely.",
        "7": "Ary vonoy ho faty ny ankohonan\u2019i Ahaba tomponao, fa hovaliako ny ran\u2019ireo mpaminany mpanompoko sy ny ran\u2019ny mpanompon\u2019i Jehovah rehetra nalatsak\u2019i Jezebela.",
        "8": "Dia aringano ny ankohonan\u2019i Ahaba rehetra. Koa haringako tsy ho eo amin\u2019i Ahaba ny lahy rehetra sy ny tsy misy mpiaro ary ny tsy misy ilana azy rehetra eo amin\u2019ny Israely.",
        "9": "Ary ny ankohonan\u2019i Ahaba dia hataoko toy ny ankohonan\u2019i Jeroboama zanak\u2019i Nebata, sy ny ankohonan\u2019i Basa zanak\u2019i Ahia.",
        "10": "Ary hohanin\u2019ny alika eo amin\u2019ilay sombin-tany any Jezirela i Jezebela, ka tsy hisy handevina.\u2019\u201d Dia nanokatra ny varavarana izy, ka lasa nandositra.",
        "11": "Ary nankeo amin\u2019ireo mpanompon\u2019ny tompony i Jeho. Dia hoy izy ireo taminy: \u201cFa misy inona? Inona no nitadiavan\u2019iny adala iny anao?\u201d Ary hoy izy: \u201cEfa hainareo tsara iny lehilahy iny sy ny resany.\u201d",
        "12": "Hoy anefa ireo: \u201cTsy marina izany! Mba lazao anay izay marina!\u201d Dia hoy izy: \u201cIzao sy izao no noresahiny tamiko: \u2018Izao no nolazain\u2019i Jehovah: \u201cHosorako ho mpanjakan\u2019ny Israely ianao.\u201d\u2019\u201d",
        "13": "Dia samy nanala ny fitafiany haingana izy ireo ka nametraka izany teo ambanin\u2019i Jeho, teo amin\u2019ireo zanatohatra. Ary nitsoka anjombona izy ireo, ka nilaza hoe: \u201cLasa mpanjaka i Jeho!\u201d",
        "14": "Ary nanao tetika hanoherana an\u2019i Jorama i Jeho zanak\u2019i Josafata zanak\u2019i Nimsy. Niambina tany Ramota-gileada i Jorama sy ny Israely rehetra tamin\u2019izay, noho ny amin\u2019i Hazaela mpanjakan\u2019i Syria.",
        "15": "Tat\u1ef3 aoriana dia niverina tany Jezirela i Jorama Mpanjaka, mba hotsaboina noho ny ratra nataon\u2019ny Syrianina taminy, tamin\u2019izy niady tamin\u2019i Hazaela mpanjakan\u2019i Syria. Ary hoy i Jeho: \u201cRaha manaiky ianareo, dia aza avela hisy olona hiala avy eto an-tan\u00e0na, mba hanao tatitra any Jezirela.\u201d",
        "16": "Ary nitaingina ny kalesiny i Jeho ka nankany Jezirela. Tany i Jorama tamin\u2019izay, ary teo am-pandriana izy noho ny ratrany. Ary nidina mba hamangy azy i Ahazia mpanjakan\u2019ny Joda.",
        "17": "Ary nijoro teny ambony tilikambo tany Jezirela ny mpitily, ka hitany nanatona i Jeho sy ny andian\u2019olona niaraka taminy. Dia hoy izy: \u201cMisy andian\u2019olona hitako.\u201d Ary hoy i Jorama: \u201cMandefasa mpitaingin-tsoavaly hitsena azy, ka hanontany hoe: \u2018Fihavanana ve?\u2019\u201d",
        "18": "Koa nisy mpitaingin-tsoavaly lasa nitsena azy, ka nanontany hoe: \u201c\u2018Fihavanana ve?\u2019, hoy ny mpanjaka.\u201d Hoy anefa i Jeho: \u201cAhoanao inona moa izay \u2018fihavanana\u2019? Mihod\u00ecna, ka mankanesa atsy aoriako!\u201d Dia hoy ilay mpitily: \u201cTonga teny amin-dry zareo ilay iraka, nefa tsy niverina.\u201d",
        "19": "Koa nandefa mpitaingin-tsoavaly hafa indray i Jorama. Hoy izy io, rehefa tonga teo amin\u2019izy ireo: \u201c\u2018Fihavanana ve?\u2019, hoy ny mpanjaka.\u201d Hoy anefa i Jeho: \u201cAhoanao inona moa izay \u2018fihavanana\u2019? Mihod\u00ecna, ka mankanesa atsy aoriako!\u201d",
        "20": "Dia hoy ilay mpitily: \u201cTonga teny amin-dry zareo ilay iraka, nefa tsy niverina. Ary ny fitondran\u2019ilay olona kalesy dia tahaka ny fitondran\u2019i Jeho zafikelin\u2019i Nimsy, satria miriotra mafy hoatran\u2019ny adala izy.\u201d",
        "21": "Koa hoy i Jorama: \u201cOmano ny kalesin\u2019ady!\u201d Dia natao izany, ka lasa i Jorama mpanjakan\u2019ny Israely sy Ahazia mpanjakan\u2019ny Joda, samy nandeha tamin\u2019ny kalesiny avy. Rehefa teny an-dalana hitsena an\u2019i Jeho izy ireo, dia nifanena taminy teo amin\u2019ny sombin-tanin\u2019i Nabota Jezirelita.",
        "22": "Raha vao nahita an\u2019i Jeho i Jorama, dia nilaza hoe: \u201cFihavanana ve, ry Jeho?\u201d Hoy anefa izy: \u201cAhoana no hisian\u2019ny fihavanana raha mbola mijangajanga sy fatra-pilalao ody i Jezebela reninao?\u201d",
        "23": "Avy hatrany i Jorama dia nanodina ny kalesiny mba handositra, sady niteny tamin\u2019i Ahazia hoe: \u201cVoafitaka isika, ry Ahazia!\u201d",
        "24": "Ary nandray tsip\u00ecka i Jeho, dia nitifitra an\u2019i Jorama ka nahavoa azy teo anelanelan\u2019ny sorony. Dia niboroaka avy teo amin\u2019ny fony ilay zana-tsip\u00ecka, ka nianjera tao amin\u2019ny kalesiny izy.",
        "25": "Ary hoy i Jeho tamin\u2019i Bidkara, manamboninahitra lefiny: \u201cBatao izy, ary atsipazo eo amin\u2019ny sombin-tanin\u2019i Nabota Jezirelita. Tadidio fa tamin\u2019izaho sy ianao samy nitaingina kalesy iny, fony isika nanaraka an\u2019i Ahaba rainy, dia nilaza izao fanamelohana azy izao i Jehovah:",
        "26": "\u2018\u201cHitako ny ran\u2019i Nabota sy ny ran\u2019ny zanany lahy omaly\u201d, hoy i Jehovah, \u201cka eto amin\u2019ity sombin-tany ity no hampiharako aminao ny famaliana\u201d, hoy i Jehovah.\u2019 Koa batao izy, ka atsipazo eo amin\u2019ilay sombin-tany, araka ny tenin\u2019i Jehovah.\u201d",
        "27": "Ary nahita izany i Ahazia mpanjakan\u2019ny Joda, ka nandositra nanaraka ny lalana teo akaikin\u2019ny zaridaina lehibe iray. Taorian\u2019izay, dia nenjehin\u2019i Jeho izy, ary hoy i Jeho: \u201cIny koa! Asio koa iny!\u201d Dia nasian\u2019izy ireo tao anaty kalesiny izy, teny an-dalana hiakatra tany Gora, any akaikin\u2019i Ibleama. Mbola nandositra hatrany Megido ihany anefa izy, ka maty tany.",
        "28": "Dia nentin\u2019ny mpanompony tamin\u2019ny kalesy ho any Jerosalema izy, ka naleviny any amin\u2019ny razany tao am-pasany, tao amin\u2019ny Tan\u00e0nan\u2019i Davida.",
        "29": "Tamin\u2019ny taona fahiraika ambin\u2019ny folo nanjakan\u2019i Jorama zanak\u2019i Ahaba no lasa mpanjakan\u2019ny Joda i Ahazia.",
        "30": "Tonga tany Jezirela i Jeho tamin\u2019ny farany, ka ren\u2019i Jezebela izany. Dia nanao manjamaso mainty izy, sady nandravaka ny lohany, ka nitazana teo am-baravarankely.",
        "31": "Ary niditra avy teny am-bavahady i Jeho. Dia hoy i Jezebela: \u201cInona moa no nanjo an\u2019i Zimry, ilay namono ny tompony?\u201d",
        "32": "Ary niandrandra nijery tany amin\u2019ilay varavarankely i Jeho, ary nilaza hoe: \u201cIza no momba ahy? Iza?\u201d Avy hatrany dia nisy tandapa roa na telo niondrika nijery azy.",
        "33": "Ary hoy i Jeho: \u201cAzerao izy!\u201d Dia nazeran\u2019izy ireo i Jezebela, ka nipitipitika tamin\u2019ny rindrina sy tamin\u2019ny soavaly ny rany. Ary nohitsahin\u2019i Jeho izy.",
        "34": "Dia niditra tao an-trano i Jeho ka nihinana sy nisotro, ary niteny hoe: \u201cMba karakarao ilay voaozona iny, ary aleveno izy fa zanakavavin\u2019ny mpanjaka.\u201d",
        "35": "Rehefa handeha handevina azy anefa izy ireo, dia tsy nahita afa-tsy ny karandohany sy ny tongony ary ny felatanany.",
        "36": "Rehefa niverina nilaza izany tamin\u2019i Jeho izy ireo, dia hoy izy: \u201cIzao no teny nolazain\u2019i Jehovah tamin\u2019ny alalan\u2019i Elia Tisbita mpanompony: \u2018Ao amin\u2019ilay sombin-tany eto Jezirela no hihinanan\u2019ny alika ny nofon\u2019i Jezebela.",
        "37": "Ary ho zezika eny an-tsaha, ao amin\u2019ilay sombin-tany eto Jezirela ny fatin\u2019i Jezebela, mba tsy hisy ho afaka hilaza hoe: \u201cI Jezebela io.\u201d\u2019\u201d"
    },
    "10": {
        "1": "Ary nanan-janakalahy fitopolo tany Samaria i Ahaba. Nanoratra taratasy \u00e0ry i Jeho, ka nandefa izany tany Samaria, ho an\u2019ireo andrianan\u2019i Jezirela sy ny anti-panahy ary ny mpikarakara ny zanak\u2019i Ahaba, nanao hoe:",
        "2": "\u201cEo aminareo ny zanakalahin\u2019ny tomponareo sy ny kalesin\u2019ady sy ny soavaly sy ny tan\u00e0na voaro mafy ary ny fiadiana. Koa raha vao tonga any aminareo ity taratasy ity,",
        "3": "dia jereo izay tsara sy mendrika indrindra amin\u2019ny zanakalahin\u2019ny tomponareo, ka apetraho eo amin\u2019ny seza fiandrianan-drainy. Dia miadia ho an\u2019ny ankohonan\u2019ny tomponareo.\u201d",
        "4": "Koa natahotra be izy ireo, ka niteny hoe: \u201cMpanjaka roa aza tsy nahatohitra azy, ka ataontsika ahoana no hahatohitra azy?\u201d",
        "5": "Dia nandefa iraka ho any amin\u2019i Jeho ny mpiandraikitra ny trano, sy ny mpiandraikitra ny tan\u00e0na, sy ny anti-panahy rehetra, ary ny mpikarakara rehetra, ka nanao hoe: \u201cMpanomponao izahay, ka hataonay izay rehetra lazainao aminay. Tsy hanendry na iza na iza ho mpanjaka izahay, fa ataovy izay hitanao fa mety.\u201d",
        "6": "Dia nanoratra taratasy ho azy ireo indray i Jeho, nanao hoe: \u201cRaha ahy ianareo, ary ny teniko no ankatoavinareo, dia tapaho ny lohan\u2019ireo zanakalahin\u2019ny tomponareo, ary tongava at\u1ef3 amiko at\u1ef3 Jezirela, rahampitso toy izao.\u201d Niaraka tamin\u2019ireo olo-manan-kaja teo an-tan\u00e0na izay nitaiza azy mantsy izy fitopolo lahy zanaky ny mpanjaka.",
        "7": "Ary raha vao tonga tany amin\u2019izy ireo ilay taratasy, dia nalain\u2019izy ireo izy fitopolo lahy zanaky ny mpanjaka, ka novonoiny. Dia nataony tao anaty sobika ny lohan\u2019izy ireo, ka nalefany tany amin\u2019i Jeho tany Jezirela.",
        "8": "Dia nankao amin\u2019i Jeho ny iraka ka nilaza hoe: \u201cNentin-dry zareo ao ny lohan\u2019ireo zanaky ny mpanjaka.\u201d Koa hoy izy: \u201cAtaovy antontany roa eo amin\u2019ny fidirana amin\u2019ny vavahady izany, mandra-paharainan\u2019ny andro.\u201d",
        "9": "Ary nankeny ivelany izy nony maraina, ka nijoro teo anatrehan\u2019ny olona rehetra ary nilaza hoe: \u201cOlo-marina ianareo, fa izaho kosa no nanao tetika hamelezana ny tompoko sy namono azy ho faty. Iza anefa no namono an\u2019ireto rehetra ireto?",
        "10": "Fantaro \u00e0ry fa tsy hisy ho raraka an-tany ny tenin\u2019i Jehovah izay nolazain\u2019i Jehovah hanamelohana ny ankohonan\u2019i Ahaba, fa i Jehovah mihitsy no efa nanatanteraka izay nolazainy tamin\u2019ny alalan\u2019i Elia mpanompony.\u201d",
        "11": "Dia novonoin\u2019i Jeho koa ny sisa rehetra tamin\u2019ny ankohonan\u2019i Ahaba tao Jezirela, mbamin\u2019ny olo-manan-kajany rehetra sy ny namany ary ny mpisorony, ka tsy nasiany niangana na iray aza.",
        "12": "Dia niainga nankany Samaria izy. Nisy trano fanetezana ondry teny an-dalana.",
        "13": "Ary nifanena tamin\u2019ireo rahalahin\u2019i Ahazia mpanjakan\u2019ny Joda i Jeho, ka nanontany hoe: \u201cIza moa ianareo?\u201d Dia hoy ireo: \u201cRahalahin\u2019i Ahazia izahay, ary handeha hanontany hoe manahoana ireo zanaky ny mpanjaka sy ny zanaky ny andriambavy.\u201d",
        "14": "Koa niteny avy hatrany i Jeho hoe: \u201cAtaovy sambo-belona ireo!\u201d Dia nataony sambo-belona izy roa amby efapolo lahy, ka novonoiny teo amin\u2019ny lavaka fanangonan-drano teo amin\u2019ilay trano fanetezana ondry, ary tsy nasiany niangana na iray aza.",
        "15": "Rehefa niala teo izy, dia nifanena tamin\u2019i Jonadaba zanak\u2019i Rekaba, izay tamy hitsena azy. Dia niarahaba an\u2019i Jonadaba izy, ka niteny taminy hoe: \u201cMahitsy amiko ve ny fonao, tahaka ny foko amin\u2019ny fonao?\u201d Ary hoy i Jonadaba: \u201cEny!\u201d \u201cAtolory ahy \u00e0ry ny tananao.\u201d Dia natolony azy ny tanany. Ary nosintonin\u2019i Jeho hiakatra tao amin\u2019ny kalesiny niaraka taminy izy.",
        "16": "Dia hoy i Jeho: \u201cAndao hiaraka amiko, ary jereo fa tsy leferiko mihitsy ny fandrafiana an\u2019i Jehovah.\u201d Ary nentina tao amin\u2019ny kalesin\u2019adin\u2019i Jeho izy.",
        "17": "Tonga tany Samaria i Jeho tamin\u2019ny farany. Dia novonoiny ny sisa rehetra tamin\u2019ny ankohonan\u2019i Ahaba tany Samaria, mandra-pandringany azy tanteraka, araka ny tenin\u2019i Jehovah tamin\u2019i Elia.",
        "18": "Novorin\u2019i Jeho koa ny olona rehetra, ka hoy izy: \u201cKely ihany no nanompoan\u2019i Ahaba an\u2019i Bala, fa i Jeho kosa hanompo azy fatratra.",
        "19": "Koa antsoy ho eto amiko daholo ny mpaminanin\u2019i Bala sy ny mpivavaka aminy ary ny mpisorony rehetra. Aza avela hisy tsy ho tonga na iray aza, fa hanao sorona lehibe ho an\u2019i Bala aho. Hovonoina ho faty izay tsy tonga.\u201d Hafetsena anefa no nanaovan\u2019i Jeho izany, satria te handringana ny mpivavaka tamin\u2019i Bala izy.",
        "20": "Hoy koa i Jeho: \u201cAmbarao fa hisy fivoriambe manetriketrika ho an\u2019i Bala!\u201d Dia nambaran\u2019izy ireo izany.",
        "21": "Ary nandefa iraka hitety ny Israely rehetra i Jeho, ka tonga daholo ny mpivavaka tamin\u2019i Bala. Tsy nisy tsy tonga na iray aza. Ary tonga tsikelikely tao an-tranon\u2019i Bala izy ireo, ka feno hipoka ilay trano.",
        "22": "Dia hoy izy tamin\u2019ny mpiandraikitra ny fitoeran\u2019akanjo: \u201cAmoahy akanjo ny mpivavaka amin\u2019i Bala rehetra.\u201d Koa namoaka akanjo ho azy ireo izy.",
        "23": "Dia nankao an-tranon\u2019i Bala i Jeho, niaraka tamin\u2019i Jonadaba zanak\u2019i Rekaba. Ary hoy izy tamin\u2019ireo mpivavaka tamin\u2019i Bala: \u201cJereo tsara ka hamarino sao misy mpivavaka amin\u2019i Jehovah tafaraka aminareo ato, fa mpivavaka amin\u2019i Bala ihany no tokony ho ato.\u201d",
        "24": "Farany dia niditra izy ireo mba hanao sorona sy fanatitra dorana. Ary nisy valopolo lahy napetrak\u2019i Jeho mba hiandry tany ivelany, ka nilazany hoe: \u201cRaha misy tafatsoaka ireo lehilahy natolotro eo an-tananareo ireo, dia ny ain\u2019ny iray aminareo no ho solon\u2019ny ainy.\u201d",
        "25": "Raha vao avy nanolotra ny fanatitra dorana i Jeho, dia niteny tamin\u2019ireo mpihazakazaka sy manamboninahitra lefitra hoe: \u201cMidira, ka vonoy ireo! Aza avela hisy ho tafavoaka na iray aza.\u201d Dia namono azy ireo tamin\u2019ny lelan-tsabatra ny mpihazakazaka sy ny manamboninahitra lefitra, ka nanipy ny fatiny tany ivelany. Ary nandeha hatrany amin\u2019ny tan\u00e0na nisy ny tranon\u2019i Bala izy ireo.",
        "26": "Avy eo dia navoakan\u2019izy ireo ny tsato-kazo masina tao an-tranon\u2019i Bala, ka nodorany tsirairay.",
        "27": "Noravany koa ny tsangambato masin\u2019i Bala. Ary narodany ny tranon\u2019i Bala ka nataony kabine mandraka androany.",
        "28": "Toy izany no namongoran\u2019i Jeho an\u2019i Bala tsy ho eo amin\u2019ny Israely.",
        "29": "Tsy mba nialan\u2019i Jeho anefa ny fahotan\u2019i Jeroboama zanak\u2019i Nebata, dia ireo fahotana nampanotan\u2019i Jeroboama ny Israely, izany hoe ny fivavahana tamin\u2019ilay zanak\u2019omby volamena tany Betela sy ilay tany Dana.",
        "30": "Koa hoy i Jehovah tamin\u2019i Jeho: \u201cTsara ny nataonao satria nanao izay mahitsy teo imasoko ianao, sady araka izay rehetra tao am-poko no nataonao tamin\u2019ny ankohonan\u2019i Ahaba. Noho izany, dia hisy zanakao lahy handimby anao eo amin\u2019ny seza fiandrianan\u2019ny Israely, hatrany amin\u2019ny zafiafinao.\u201d",
        "31": "Tsy nanaraka tsara ny lal\u00e0n\u2019i Jehovah Andriamanitry ny Israely tamin\u2019ny fony manontolo anefa i Jeho. Tsy niala tamin\u2019ny fahotan\u2019i Jeroboama, izay nampanotany ny Israely, mantsy izy.",
        "32": "Nanomboka nampisaratsaraka ny Israely i Jehovah, tamin\u2019izany andro izany. Ary namely azy ireo foana i Hazaela, tany amin\u2019ny faritra rehetran\u2019ny Israely,",
        "33": "dia ny faritra nanomboka teo amin\u2019ny Reniranon\u2019i Jordana tandrifin\u2019ny fiposahan\u2019ny masoandro, nanerana an\u2019i Gileada, sy ny tanin\u2019ny Gadita sy ny Robenita ary ny Manasita, sy ny faritra nanomboka tany Aroera, any akaikin\u2019ny lohasaha falehan-driakan\u2019i Arnona, izany hoe i Gileada sy Basana.",
        "34": "Ary ny sisa amin\u2019ny tantaran\u2019i Jeho, mbamin\u2019izay rehetra nataony sy ny heriny rehetra, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "35": "Farany, dia nodimandry any amin\u2019ny razany i Jeho, ka nalevina tany Samaria. Ary i Joahaza zanany no nanjaka nandimby azy.",
        "36": "Ary ny andro nanjakan\u2019i Jeho teo amin\u2019ny Israely dia valo amby roapolo taona, tany Samaria."
    },
    "11": {
        "1": "Rehefa hitan\u2019i Atalia renin\u2019i Ahazia fa maty ilay zanany, dia naripany avokoa ny tarana-mpanjaka.",
        "2": "Nalain\u2019i Joseba, zanakavavin\u2019i Jorama Mpanjaka sady anabavin\u2019i Ahazia, anefa i Joasy zanak\u2019i Ahazia, ka nangalariny avy teo amin\u2019ireo zanaky ny mpanjaka efa hovonoina. Dia nataony tao amin\u2019ny efitra anatiny nisy ny fandriana i Joasy sy ilay vehivavy mpampinono azy. Koa nafenina tsy ho hitan\u2019i Atalia i Joasy, ka tsy novonoina.",
        "3": "Nafenina tao an-tranon\u2019i Jehovah enin-taona izy, niaraka tamin\u2019ilay vehivavy, raha mbola nanjaka nanerana ilay tany i Atalia.",
        "4": "Ary tamin\u2019ny taona fahafito dia nampanalain\u2019i Joiada ny lehiben\u2019ny zato tamin\u2019ny Karianina mpiaro ny mpanjaka sy ny lehiben\u2019ny mpihazakazaka, ka nentiny nankany aminy tao an-tranon\u2019i Jehovah. Dia nanao fifanekena tamin\u2019izy ireo izy, ary nampianiana azy ireo tao an-tranon\u2019i Jehovah. Avy eo dia nasehony azy ireo ilay zanaky ny mpanjaka.",
        "5": "Dia nomeny baiko ireo hoe: \u201cIzao no hataonareo: Ny ampahatelony aminareo izay miditra amin\u2019ny andro sabata, dia hiambina tsara ny tranon\u2019ny mpanjaka,",
        "6": "ary ny ampahatelony ho eo amin\u2019ny Vavahadin\u2019ny Fototra, ary ny ampahatelony ambiny ho eo amin\u2019ny vavahady ao ambadik\u2019ireo mpihazakazaka. Ary hifandimby hiambina tsara ny tranon\u2019ny mpanjaka ianareo.",
        "7": "Ny antokony roa aminareo izay tokony hivoaka amin\u2019ny andro sabata no hiambina tsara ny tranon\u2019i Jehovah, mba hiarovana ny mpanjaka.",
        "8": "Koa hodidino ny mpanjaka, ka samia mitana ny fiadiany avy. Ary hovonoina ho faty izay rehetra mitsofotsofoka eo amin\u2019ireo laharana. Araho foana ny mpanjaka, na mivoaka na miditra.\u201d",
        "9": "Dia nanao araka izay rehetra nandidian\u2019i Joiada mpisorona ireo lehiben\u2019ny zato, ka samy naka an\u2019izay olom-peheziny, dia izay niditra tamin\u2019ny andro sabata sy izay nivoaka tamin\u2019ny andro sabata. Dia nankao amin\u2019i Joiada mpisorona izy ireo.",
        "10": "Dia nomen\u2019ilay mpisorona an\u2019ireo lehiben\u2019ny zato ny lefon\u2019i Davida Mpanjaka sy ny ampingany boribory, izay tao an-tranon\u2019i Jehovah.",
        "11": "Ary nijoro ny mpihazakazaka ka samy nitana ny fiadiany avy, nanomboka teo amin\u2019ny lafiny ankavanan\u2019ny trano ka hatreny amin\u2019ny lafiny ankavian\u2019ny trano, sy teo akaikin\u2019ny alitara ary teo akaikin\u2019ny trano. Ary nisy koa nanodidina ny mpanjaka.",
        "12": "Avy eo dia navoakany ilay zanaky ny mpanjaka, ka nataony teo ambony lohany ny diadema sy ny horonam-boky misy ny Lal\u00e0na, ary nataony mpanjaka izy. Koa nanosotra azy ho mpanjaka izy ireo. Dia nitehaka izy ireo, sady nilaza hoe: \u201cHo ela velona anie ny mpanjaka!\u201d",
        "13": "Rehefa ren\u2019i Atalia ny firodorodon\u2019ny olona nihazakazaka, dia nankany amin\u2019ny vahoaka tany an-tranon\u2019i Jehovah avy hatrany izy.",
        "14": "Dia hitan\u2019i Atalia ny mpanjaka nitsangana teo akaikin\u2019ny andry, araka ny fomba fanao. Teo akaikin\u2019ny mpanjaka koa ireo lehibe sy ny mpitsoka trompetra. Hitany koa ny vahoaka manontolo nifaly sy nitsoka trompetra. Dia norovitin\u2019i Atalia avy hatrany ny akanjony, sady niantso mafy izy hoe: \u201cFikomiana! Fikomiana!\u201d",
        "15": "Nobaikoin\u2019i Joiada mpisorona anefa ny lehiben\u2019ny zato voatendry hitari-tafika, hoe: \u201cAvoahy eny ivelan\u2019ny filaharana izy. Ary izay rehetra manaraka azy, dia vonoy amin\u2019ny sabatra!\u201d Efa nilaza mantsy ilay mpisorona hoe: \u201cAza vonoina ao an-tranon\u2019i Jehovah izy.\u201d",
        "16": "Koa nosamborin\u2019izy ireo ravehivavy. Dia novonoiny ho faty izy, raha vao tongany teo amin\u2019ny lalana fidiran-tsoavaly teo amin\u2019ny tranon\u2019ny mpanjaka.",
        "17": "Avy eo dia nasain\u2019i Joiada nanao fifanekena tamin\u2019i Jehovah ny mpanjaka sy ny vahoaka, mba hanaporofoan\u2019izy ireo fa olon\u2019i Jehovah izy ireo. Nasainy nanao fifanekena tamin\u2019ny mpanjaka koa ny vahoaka.",
        "18": "Taorian\u2019izay, dia nankany amin\u2019ny tranon\u2019i Bala ny vahoaka manontolo, ka narodany ny alitarany. Dia nopotehin\u2019izy ireo tanteraka ny sariny. Novonoin\u2019izy ireo teo anoloan\u2019ny alitara koa i Matana mpisoron\u2019i Bala. Ary nanendry mpiandraikitra hikarakara ny tranon\u2019i Jehovah ny mpisorona.",
        "19": "Ary nentiny niaraka taminy ireo lehiben\u2019ny zato sy ny Karianina mpiaro ny mpanjaka sy ny mpihazakazaka ary ny vahoaka manontolo, mba hitondra ny mpanjaka hidina avy tao an-tranon\u2019i Jehovah. Dia teo amin\u2019ny vavahadin\u2019ny mpihazakazaka no lalan\u2019izy ireo hankany an-tranon\u2019ny mpanjaka. Ary nipetraka teo amin\u2019ny seza fiandrianan\u2019ny mpanjaka i Joasy.",
        "20": "Dia nifaly ny vahoaka manontolo, ary nandry feizay ny tan\u00e0na. Ary i Atalia efa novonoina tamin\u2019ny sabatra teo akaikin\u2019ny tranon\u2019ny mpanjaka.",
        "21": "Fito taona i Joasy tamin\u2019izy nanomboka nanjaka."
    },
    "12": {
        "1": "Tamin\u2019ny taona fahafito nanjakan\u2019i Jeho, no lasa mpanjaka i Joasy, ary efapolo taona no nanjakany tany Jerosalema. Ary ny anaran-dreniny dia Zibia, avy any Beri-sheba.",
        "2": "Ary nanao izay mahitsy teo imason\u2019i Jehovah foana i Joasy, tamin\u2019ny andro rehetra nampianaran\u2019i Joiada mpisorona azy.",
        "3": "Mbola tsy nesorina anefa ny toerana avo, ary mbola nanao sorona sy nanolotra setroka ho sorona teny ihany ny olona.",
        "4": "Ary hoy i Joasy tamin\u2019ny mpisorona: \u201cNy vola rehetra ho an\u2019ny fanatitra masina ka entina ao an-tranon\u2019i Jehovah, izany hoe ny vola tsy maintsy aloan\u2019ny tsirairay, sy ny vola omen\u2019ny olona * nanao voady, ary ny vola rehetra entin\u2019ny tsirairay an-tsitrapo ao an-tranon\u2019i Jehovah,",
        "5": "dia halain\u2019ny mpisorona. Samy haka izany amin\u2019ny olom-pantany ny mpisorona tsirairay. Dia hanamboatra an\u2019izay triatra amin\u2019ilay trano izy ireo.\u201d",
        "6": "Tamin\u2019ny taona fahatelo amby roapolo nanjakan\u2019i Joasy Mpanjaka anefa, dia mbola tsy namboarin\u2019ireo mpisorona ihany ny triatra tamin\u2019ilay trano.",
        "7": "Nantsoin\u2019i Joasy Mpanjaka \u00e0ry i Joiada mpisorona sy ireo mpisorona hafa, ka nanontaniany hoe: \u201cNahoana no tsy amboarinareo ny triatra amin\u2019ny trano? Aza maka vola amin\u2019ny olom-pantatrareo intsony, fa omeo hanamboarana ny triatra amin\u2019ny trano kosa ny vola efa voangona.\u201d",
        "8": "Dia nanaiky tsy haka vola amin\u2019ny olona intsony sy tsy hanamboatra ny triatra amin\u2019ny trano ny mpisorona.",
        "9": "Koa naka vata kely i Joiada mpisorona, ka nolavahany ny sarony. Dia napetrany teo anilan\u2019ny alitara ilay vata, izany hoe teo ankavanana rehefa niditra tao an-tranon\u2019i Jehovah. Ary tao no napetraky ny mpisorona mpiandry varavarana ny vola rehetra nentina tao an-tranon\u2019i Jehovah.",
        "10": "Raha vao hitan\u2019izy ireo fa nisy vola be tao amin\u2019ilay vata, dia niakatra ny mpitan-tsoratry ny mpanjaka sy ny mpisoronabe, ka namatotra sy nanisa ny vola hita tao an-tranon\u2019i Jehovah.",
        "11": "Ary ny vola voaisa dia natolony ny mpanao ny asa, izay notendrena ho ao an-tranon\u2019i Jehovah. Ireo indray nanome izany ho an\u2019ny mpandrafitra sy ny mpanorina, izay niasa tao an-tranon\u2019i Jehovah,",
        "12": "sy ho an\u2019ny mpandatsa-biriky sy ny mpipai-bato. Nomena koa izany mba hividianana hazo sy vato voapaika hanamboarana ny triatra amin\u2019ny tranon\u2019i Jehovah, sy hampiasaina amin\u2019ny lany rehetra amin\u2019ny fanamboarana ilay trano.",
        "13": "Ary ny tranon\u2019i Jehovah dia tsy nanaovana koveta volafotsy, na famonoan-jiro, na vilia baolina, na trompetra, na zavatra vita tamin\u2019ny volamena na volafotsy, avy tamin\u2019ny vola nentina tao an-tranon\u2019i Jehovah.",
        "14": "Nomena ny mpanao ny asa mantsy ny vola, ka nanamboaran\u2019izy ireo ny tranon\u2019i Jehovah.",
        "15": "Ary tsy natao ampamoaka ireo lehilahy notolorana an\u2019ilay vola homena ny mpanao ny asa, satria mendri-pitokisana izy ireo tamin\u2019ny asany.",
        "16": "Tsy nentina tao an-tranon\u2019i Jehovah kosa ny vola ho an\u2019ny fanatitra noho ny heloka, sy ny vola ho an\u2019ny fanatitra noho ny ota. Dia lasa fananan\u2019ny mpisorona izany.",
        "17": "Dia niakatra hamely an\u2019i Gata sy hamabo azy i Hazaela mpanjakan\u2019i Syria. Avy eo dia tapa-kevitra * hiakatra hamely an\u2019i Jerosalema izy.",
        "18": "Ary nalain\u2019i Joasy mpanjakan\u2019ny Joda ny fanatitra masina rehetra, izay nohamasinin\u2019ireo razambeny mpanjakan\u2019ny Joda, dia i Josafata sy Jorama ary Ahazia. Nalainy koa ny fanatitra masina natolony, sy ny volamena rehetra tao amin\u2019ny zava-tsarobidy notehirizina tao an-tranon\u2019i Jehovah sy tao an-tranon\u2019ny mpanjaka, ka nalefany tany amin\u2019i Hazaela mpanjakan\u2019i Syria. Koa lasa i Hazaela fa tsy namely an\u2019i Jerosalema.",
        "19": "Ary ny sisa amin\u2019ny tantaran\u2019i Joasy, mbamin\u2019izay rehetra nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "20": "Niray tetika hamono an\u2019i Joasy anefa ny mpanompony, ka namono azy tao amin\u2019ilay trano teo amin\u2019ny Dongon-tany, izay tany amin\u2019ny lalana midina ho any Sila.",
        "21": "I Jozakara zanak\u2019i Simata sy Jozabada zanak\u2019i Somera, mpanompony no namono azy ka maty izy. Koa nalevina any amin\u2019ny razany tao amin\u2019ny Tan\u00e0nan\u2019i Davida izy. Ary i Amazia zanany no nanjaka nandimby azy."
    },
    "13": {
        "1": "Tamin\u2019ny taona fahatelo amby roapolo nanjakan\u2019i Joasy zanak\u2019i Ahazia mpanjakan\u2019ny Joda, no lasa mpanjakan\u2019ny Israely tany Samaria i Joahaza zanak\u2019i Jeho. Ary fito ambin\u2019ny folo taona no nanjakany.",
        "2": "Nanao izay ratsy teo imason\u2019i Jehovah foana i Joahaza, ka tsy niala tamin\u2019ny fahotan\u2019i Jeroboama zanak\u2019i Nebata, izay nampanotany ny Israely. Tsy niala tamin\u2019izany izy.",
        "3": "Koa nirehitra tamin\u2019ny Israely ny fahatezeran\u2019i Jehovah, ka natolony teo an-tanan\u2019i Hazaela mpanjakan\u2019i Syria sy Beni-hadada zanak\u2019i Hazaela izy ireo, tamin\u2019ny andro rehetra niainan\u2019izy ireo.",
        "4": "Tat\u1ef3 aoriana, dia nampitony an\u2019i Jehovah i Joahaza. Dia nihaino azy i Jehovah, satria hitany ny fahorian\u2019ny Israely, noho ny fampahorian\u2019ny mpanjakan\u2019i Syria azy ireo.",
        "5": "Koa nomen\u2019i Jehovah mpamonjy ny Israely, ka tsy teo ambany fahefan\u2019i Syria intsony. Ary afaka nonina tao an-tranony toy ny teo aloha ny zanak\u2019Israely.",
        "6": "Tsy niala tamin\u2019ny fahotan\u2019ny ankohonan\u2019i Jeroboama, izay nampanotany ny Israely, anefa izy ireo, fa nanao izany foana. Ary na ilay tsato-kazo masina aza mbola nijoro tany Samaria ihany.",
        "7": "Ary tsy nisy afa-tsy mpitaingin-tsoavaly dimampolo sy kalesy folo ary lehilahy iray alina mandeha an-tongotra sisa no tao amin\u2019ny tafik\u2019i Joahaza, satria naringan\u2019ny mpanjakan\u2019i Syria ireny, ka nohosihoseny toy ny vovoka eny am-pamoloana.",
        "8": "Ary ny sisa amin\u2019ny tantaran\u2019i Joahaza, mbamin\u2019izay rehetra nataony sy ny heriny, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "9": "Farany dia nodimandry any amin\u2019ny razany i Joahaza, ka nalevina tany Samaria. Ary i Joasy zanany no nanjaka nandimby azy.",
        "10": "Tamin\u2019ny taona fahafito amby telopolo nanjakan\u2019i Joasy mpanjakan\u2019ny Joda, no lasa mpanjakan\u2019ny Israely tany Samaria i Joasy zanak\u2019i Joahaza. Ary enina ambin\u2019ny folo taona no nanjakany.",
        "11": "Ary nanao izay ratsy teo imason\u2019i Jehovah foana izy, ka tsy niala tamin\u2019ny fahotana rehetra nataon\u2019i Jeroboama zanak\u2019i Nebata, izay nampanotany ny Israely, fa nanao izany foana.",
        "12": "Ary ny sisa amin\u2019ny tantaran\u2019i Joasy, mbamin\u2019izay rehetra nataony sy ny heriny ary ny niadiany tamin\u2019i Amazia mpanjakan\u2019ny Joda, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "13": "Farany dia nodimandry any amin\u2019ny razany i Joasy, ary i Jeroboama no nipetraka teo amin\u2019ny seza fiandrianany. Dia nalevina tany Samaria, tany amin\u2019ireo mpanjakan\u2019ny Israely, i Joasy.",
        "14": "Ary i Elisa dia nararin\u2019ny aretina hahafaty azy. Koa nidina tany aminy i Joasy mpanjakan\u2019ny Israely, ka nihohoka nitomany teo amin\u2019ny tarehiny, sady nilaza hoe: \u201cRy raiko \u00f4, ry raiko \u00f4, ny kalesin\u2019adin\u2019ny Israely mbamin\u2019ny mpitaingin-tsoavaliny!\u201d",
        "15": "Ary hoy i Elisa taminy: \u201cMak\u00e0 tsip\u00ecka sy zana-tsip\u00ecka.\u201d Dia naka tsip\u00ecka sy zana-tsip\u00ecka izy.",
        "16": "Ary hoy i Elisa tamin\u2019ny mpanjakan\u2019ny Israely: \u201cAtaovy eo amin\u2019ny tsip\u00ecka ny tananao.\u201d Dia nataony teo ny tanany, ary ny tanan\u2019i Elisa kosa nataony teo amin\u2019ny tanan\u2019ny mpanjaka.",
        "17": "Hoy izy avy eo: \u201cSokafy ny varavarankely atsinanana.\u201d Dia nosokafany izany. Ary hoy i Elisa: \u201cMitifira!\u201d Dia nitifitra izy. Hoy indray i Elisa: \u201cZana-tsip\u00eckan\u2019ny famonjen\u2019i Jehovah, dia ny zana-tsip\u00eckan\u2019ny famonjena hamelezana an\u2019i Syria! Ary hamely an\u2019i Syria ianao ao Afeka, mandra-pandringanao azy.\u201d",
        "18": "Hoy indray i Elisa: \u201cRaiso ny zana-tsip\u00ecka.\u201d Dia noraisiny izany. Ary hoy i Elisa tamin\u2019ny mpanjakan\u2019ny Israely: \u201cKapohy ny tany.\u201d Ary nikapoka intelo izy, dia nijanona.",
        "19": "Koa tezitra taminy ilay lehilahin\u2019Andriamanitra, ka niteny hoe: \u201cTokony ho nikapoka indimy na inenina ianao! Amin\u2019izay mantsy dia hamely an\u2019i Syria ianao, ka handringana azy. Fa izao kosa dia intelo ihany ianao no hamely azy.\u201d",
        "20": "Ary maty i Elisa ka nalevina. Ary nisy Moabita mpandroba tonga teo amin\u2019ilay tany, isaky ny fiandohan\u2019ny taona.",
        "21": "Indray andro, dia nisy olona nandevina lehilahy iray, ka sendra nahatazana an\u2019ireo mpandroba. Koa natsipiny avy hatrany tao amin\u2019ny toerana nandevenana an\u2019i Elisa ilay faty, dia lasa izy ireo. Rehefa nikasika ny taolan\u2019i Elisa anefa ilay faty, dia velona avy hatrany ka nijoro tamin\u2019ny tongony.",
        "22": "Ary nampahorin\u2019i Hazaela mpanjakan\u2019i Syria ny Israely, tamin\u2019ny andro rehetra nanjakan\u2019i Joahaza.",
        "23": "Tsara fanahy tamin\u2019izy ireo sy niantra azy anefa i Jehovah ka nitsinjo azy, noho ny fifanekena nataony tamin\u2019i Abrahama sy Isaka ary Jakoba. Tsy tiany ho ringana izy ireo, ka tsy nariany tanteraka tsy ho eo anatrehany hatramin\u2019izao.",
        "24": "Farany dia maty i Hazaela mpanjakan\u2019i Syria, ary i Beni-hadada zanany no nanjaka nandimby azy.",
        "25": "Ary nalain\u2019i Joasy zanak\u2019i Joahaza indray ireo tan\u00e0na teo am-pelatanan\u2019i Beni-hadada zanak\u2019i Hazaela. Tamin\u2019ny ady mantsy no nahazoan\u2019i Beni-hadada an\u2019ireo tan\u00e0na ireo teo am-pelatanan\u2019i Joahaza rain\u2019i Joasy. Koa namely azy intelo i Joasy, ka azony indray ireo tan\u00e0nan\u2019ny Israely."
    },
    "14": {
        "1": "Tamin\u2019ny taona faharoa nanjakan\u2019i Joasy zanak\u2019i Joahaza mpanjakan\u2019ny Israely, no lasa mpanjaka i Amazia zanak\u2019i Joasy mpanjakan\u2019ny Joda.",
        "2": "Dimy amby roapolo taona izy, tamin\u2019izy nanomboka nanjaka, ary sivy amby roapolo taona no nanjakany tany Jerosalema. Ary ny anaran-dreniny dia Joadina avy any Jerosalema.",
        "3": "Nanao izay mahitsy teo imason\u2019i Jehovah foana izy, saingy tsy toy ny nataon\u2019i Davida razambeny. Toy izay rehetra nataon\u2019i Joasy rainy no nataony.",
        "4": "Mbola tsy nesorina anefa ny toerana avo, ary mbola nanao sorona sy nanolotra setroka ho sorona teny ihany ny olona.",
        "5": "Ary raha vao mafy orina ny fanjakana nentiny, dia novonoiny ho faty ireo mpanompony izay namono ny mpanjaka rainy.",
        "6": "Tsy novonoiny anefa ny zanak\u2019ireo mpamono, araka ny voasoratra ao amin\u2019ny boky misy ny lal\u00e0n\u2019i Mosesy, izay misy izao didin\u2019i Jehovah izao: \u201cNy ray tsy tokony hovonoina ho faty noho ny ataon\u2019ny zanaka, ary ny zanaka tsy tokony hovonoina ho faty noho ny ataon\u2019ny ray. Noho ny fahotany ihany no tokony hamonoana ny tsirairay.\u201d",
        "7": "Ary nahafaty lehilahy edomita iray alina teo amin\u2019ny Lohasahan-tsira i Amazia. Azony tamin\u2019ny ady koa ny tan\u00e0nan\u2019i Sela, ka natao hoe Joktela ny anaran\u2019izy io mandraka androany.",
        "8": "Dia nandefa iraka ho any amin\u2019i Joasy zanak\u2019i Joahaza, zanak\u2019i Jeho mpanjakan\u2019ny Israely, i Amazia nanao hoe: \u201cTongava, andao isika hifanandrina.\u201d",
        "9": "Dia naniraka olona nankany amin\u2019i Amazia mpanjakan\u2019ny Joda i Joasy mpanjakan\u2019ny Israely, hilaza hoe: \u201cNandefa iraka ho any amin\u2019ny hazo sedera tany Libanona ny tsilo tany Libanona, nanao hoe: \u2018Omeo ho vadin\u2019ny zanako lahy ny zanakao vavy.\u2019 Nandalo anefa ny bibidia iray tany Libanona, ka nanosihosy an\u2019ilay tsilo.",
        "10": "Marina fa nandresy an\u2019i Edoma ianao, ka nasesiky ny fonao hanandra-tena. Mifalia anefa amin\u2019ny voninahitrao, ary mitoera ihany ao an-tranonao. Aza mila ady, fa ho resy ianao sy ny Joda miaraka aminao satria atody miady amam-bato ianareo.\u201d",
        "11": "Tsy nanaiky anefa i Amazia. Niakatra \u00e0ry i Joasy mpanjakan\u2019ny Israely, ka nifanandrina tany Beti-semesy any Joda izy ireo, dia izy sy Amazia mpanjakan\u2019ny Joda.",
        "12": "Dia resy teo anoloan\u2019ny Israely ny Joda, ka samy nandositra nankany amin\u2019ny tranolainy avy.",
        "13": "Ary i Amazia mpanjakan\u2019ny Joda zanak\u2019i Joasy zanak\u2019i Ahazia, no nosamborin\u2019i Joasy mpanjakan\u2019ny Israely tany Beti-semesy. Dia nankany Jerosalema izy ireo. Ary nanagorobahan\u2019i Joasy efajato hakiho * ny mandan\u2019i Jerosalema, nanomboka teo amin\u2019ny Vavahadin\u2019i Efraima ka hatreo amin\u2019ny Vavahady An-jorony.",
        "14": "Dia nalainy avokoa ny volamena sy ny volafotsy ary ny fitaovana tao an-tranon\u2019i Jehovah, sy ny zava-tsarobidy notehirizina tao an-tranon\u2019ny mpanjaka. Nisy koa olona nalainy ho takalon\u2019aina. Dia niverina tany Samaria izy.",
        "15": "Ary ny sisa amin\u2019ny tantaran\u2019i Joasy, dia izay nataony sy ny heriny, ary ny niadiany tamin\u2019i Amazia mpanjakan\u2019ny Joda, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "16": "Farany dia nodimandry any amin\u2019ny razany i Joasy, ka nalevina tany Samaria niaraka tamin\u2019ireo mpanjakan\u2019ny Israely. Ary i Jeroboama zanany no nanjaka nandimby azy.",
        "17": "Mbola velona dimy ambin\u2019ny folo taona i Amazia zanak\u2019i Joasy mpanjakan\u2019ny Joda, taorian\u2019ny nahafatesan\u2019i Joasy zanak\u2019i Joahaza mpanjakan\u2019ny Israely.",
        "18": "Ary ny sisa amin\u2019ny tantaran\u2019i Amazia, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "19": "Tat\u1ef3 aoriana, dia nisy niray tetika hanohitra azy tany Jerosalema, ka nandositra tany Lakisy izy. Nisy nirahina hanenjika azy tany anefa ka namono azy tany.",
        "20": "Ary nentina tamin\u2019ny soavaly ny fatiny ka nalevina any amin\u2019ny razany tany Jerosalema, tao amin\u2019ny Tan\u00e0nan\u2019i Davida.",
        "21": "Dia nalain\u2019ny mponin\u2019i Joda rehetra i Azaria, izay enina ambin\u2019ny folo taona, ka nataony mpanjaka handimby an\u2019i Amazia rainy.",
        "22": "Izy no nanorina an\u2019i Elata ka nampody azy tamin\u2019ny Joda, rehefa nodimandry any amin\u2019ny razany ny mpanjaka.",
        "23": "Tamin\u2019ny taona fahadimy ambin\u2019ny folo nanjakan\u2019i Amazia zanak\u2019i Joasy mpanjakan\u2019ny Joda, no lasa mpanjaka tany Samaria i Jeroboama zanak\u2019i Joasy mpanjakan\u2019ny Israely. Ary iraika amby efapolo taona no nanjakany.",
        "24": "Ary nanao izay ratsy teo imason\u2019i Jehovah foana izy, ka tsy niala tamin\u2019ny fahotana rehetra nataon\u2019i Jeroboama zanak\u2019i Nebata, izay nampanotany ny Israely.",
        "25": "Izy no namerina tamin\u2019ny Israely ny sisin-taniny, hatreo amin\u2019ny sisin\u2019ny faritr\u2019i Hamata ka hatrany amin\u2019ny ranomasin\u2019i Araba. Izany dia araka ny tenin\u2019i Jehovah Andriamanitry ny Israely, tamin\u2019ny alalan\u2019i Jona mpanompony, zanak\u2019i Amitahy, dia ilay mpaminany avy any Gata-hefera.",
        "26": "Fa hitan\u2019i Jehovah ny fahoriana tena mangidy nanjo ny Israely. Ary na ny tsy misy mpiaro sy ny tsy misy ilana azy aza, dia tsy nisy teo amin\u2019ny Israely. Tsy nisy mpamonjy koa ny Israely.",
        "27": "Efa nampanantena anefa i Jehovah fa tsy hanafoana ny anaran\u2019ny Israely tsy ho et\u1ef3 ambanin\u2019ny lanitra. Koa novonjeny tamin\u2019ny alalan\u2019i Jeroboama zanak\u2019i Joasy izy ireo.",
        "28": "Ary tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve ny sisa amin\u2019ny tantaran\u2019i Jeroboama, mbamin\u2019izay rehetra nataony sy ny heriny, sy ny niadiany ary ny nampodiany an\u2019i Damaskosy sy Hamata tamin\u2019ny Joda sy Israely?",
        "29": "Farany dia nodimandry any amin\u2019ny razany, any amin\u2019ireo mpanjakan\u2019ny Israely, i Jeroboama. Ary i Zakaria zanany no nanjaka nandimby azy."
    },
    "15": {
        "1": "Tamin\u2019ny taona fahafito amby roapolo nanjakan\u2019i Jeroboama mpanjakan\u2019ny Israely, no lasa mpanjaka i Azaria zanak\u2019i Amazia mpanjakan\u2019ny Joda.",
        "2": "Enina ambin\u2019ny folo taona i Azaria, tamin\u2019izy nanomboka nanjaka, ary roa amby dimampolo taona no nanjakany tany Jerosalema. Ny anaran-dreniny dia Jekolia avy any Jerosalema.",
        "3": "Ary nanao izay mahitsy teo imason\u2019i Jehovah izy, toy izay rehetra nataon\u2019i Amazia rainy.",
        "4": "Mbola tsy nesorina anefa ny toerana avo, ary mbola nanao sorona sy nanolotra setroka ho sorona teny ihany ny olona.",
        "5": "Farany, dia namely ny mpanjaka i Jehovah. Koa boka mandra-pahafatiny izy, ka nipetraka tao an-tranony, fa tsy afaka namita ny andraikiny. Ary i Jotama zanaky ny mpanjaka no niandraikitra ny trano, ka nitsara ny vahoaka.",
        "6": "Ary ny sisa amin\u2019ny tantaran\u2019i Azaria, mbamin\u2019izay rehetra nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "7": "Farany, dia nodimandry any amin\u2019ny razany i Azaria, ka nalevina any amin\u2019ny razany, tao amin\u2019ny Tan\u00e0nan\u2019i Davida. Ary i Jotama zanany no nanjaka nandimby azy.",
        "8": "Tamin\u2019ny taona fahavalo amby telopolo nanjakan\u2019i Azaria mpanjakan\u2019ny Joda, no lasa mpanjakan\u2019ny Israely i Zakaria zanak\u2019i Jeroboama. Ary enim-bolana no nanjakan\u2019i Zakaria tany Samaria.",
        "9": "Ary nanao izay ratsy teo imason\u2019i Jehovah foana izy, toy ny nataon\u2019ny razany, ka tsy niala tamin\u2019ny fahotan\u2019i Jeroboama zanak\u2019i Nebata, izay nampanotany ny Israely.",
        "10": "Ary nanao tetika i Saloma zanak\u2019i Jabesy ka namely azy tany Ibleama, dia namono azy ho faty, ary nanjaka nandimby azy.",
        "11": "Ary ny sisa amin\u2019ny tantaran\u2019i Zakaria, dia efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely.",
        "12": "Izany ilay nolazain\u2019i Jehovah tamin\u2019i Jeho hoe: \u201cHisy zanakao lahy handimby anao eo amin\u2019ny seza fiandrianan\u2019ny Israely, hatrany amin\u2019ny zafiafinao.\u201d Dia tanteraka tokoa izany.",
        "13": "Ary lasa mpanjaka i Saloma zanak\u2019i Jabesy, tamin\u2019ny taona fahasivy amby telopolo nanjakan\u2019i Ozia mpanjakan\u2019ny Joda. Ary iray volana feno no nanjakany tany Samaria.",
        "14": "I Menahema zanak\u2019i Gady kosa niakatra avy any Tirza, ka tonga tany Samaria. Dia namely an\u2019i Saloma zanak\u2019i Jabesy tany Samaria izy, ka namono azy ho faty. Ary izy no nanjaka nandimby azy.",
        "15": "Ary ny sisa amin\u2019ny tantaran\u2019i Saloma sy ny teti-dratsiny, dia efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely.",
        "16": "Tamin\u2019izay i Menahema no tonga avy any Tirza, mba hamely ny tan\u00e0nan\u2019i Tifsa sy izay rehetra tao aminy ary ny faritaniny. Tsy nanokatra vavahady mantsy ny mponina tao, ka nasiany. Ary notatahiny ny kibon\u2019ny vehivavy bevohoka rehetra tao.",
        "17": "Tamin\u2019ny taona fahasivy amby telopolo nanjakan\u2019i Azaria mpanjakan\u2019ny Joda, no lasa mpanjakan\u2019ny Israely i Menahema zanak\u2019i Gady. Ary folo taona no nanjakan\u2019i Menahema tany Samaria.",
        "18": "Ary nanao izay ratsy teo imason\u2019i Jehovah foana izy tamin\u2019ny andro rehetra niainany, ka tsy niala tamin\u2019ny fahotana rehetra nataon\u2019i Jeroboama zanak\u2019i Nebata, izay nampanotany ny Israely.",
        "19": "Ary tonga teo amin\u2019ilay tany i Pola mpanjakan\u2019i Asyria. Dia nomen\u2019i Menahema talenta volafotsy arivo i Pola, mba hanampian\u2019i Pola azy hanamafy orina ny fahefany teo amin\u2019ny fanjakany.",
        "20": "Dia navoakan\u2019i Menahema ny volafotsy nasainy naloan\u2019ny Israely, mba homena ny mpanjakan\u2019i Asyria. Nasainy nandoa sekely volafotsy dimampolo avy mantsy ny lehilahy matanjaka sy mahery fo rehetra. Dia lasa ny mpanjakan\u2019i Asyria, fa tsy nijanona teo amin\u2019ilay tany.",
        "21": "Ary ny sisa amin\u2019ny tantaran\u2019i Menahema, mbamin\u2019izay rehetra nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "22": "Farany, dia nodimandry any amin\u2019ny razany i Menahema, ary i Pekahia zanany no nanjaka nandimby azy.",
        "23": "Tamin\u2019ny taona fahadimampolo nanjakan\u2019i Azaria mpanjakan\u2019ny Joda, no lasa mpanjakan\u2019ny Israely i Pekahia zanak\u2019i Menahema. Ary roa taona no nanjakan\u2019i Pekahia tany Samaria.",
        "24": "Ary nanao izay ratsy teo imason\u2019i Jehovah foana izy, ka tsy niala tamin\u2019ny fahotan\u2019i Jeroboama zanak\u2019i Nebata, izay nampanotany ny Israely.",
        "25": "Ary nikomy taminy i Peka zanak\u2019i Remalia manamboninahitra lefiny. Dia novonoin\u2019i Peka tao amin\u2019ny tilikambo fonenana teo amin\u2019ny tranon\u2019ny mpanjaka izy sy Argoba ary Aria, tany Samaria. Nisy dimampolo lahy taranak\u2019i Gileada, niaraka tamin\u2019i Peka. Dia namono azy i Peka, ka nanjaka nandimby azy.",
        "26": "Ary ny sisa amin\u2019ny tantaran\u2019i Pekahia, mbamin\u2019izay rehetra nataony, dia efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely.",
        "27": "Tamin\u2019ny taona faharoa amby dimampolo nanjakan\u2019i Azaria mpanjakan\u2019ny Joda, no lasa mpanjakan\u2019ny Israely tany Samaria i Peka zanak\u2019i Remalia. Ary roapolo taona no nanjakan\u2019i Peka.",
        "28": "Ary nanao izay ratsy teo imason\u2019i Jehovah foana izy, ka tsy niala tamin\u2019ny fahotan\u2019i Jeroboama zanak\u2019i Nebata, izay nampanotany ny Israely.",
        "29": "Tamin\u2019ny andron\u2019i Peka mpanjakan\u2019ny Israely i Tiglato-pilesera mpanjakan\u2019i Asyria no tonga naka ny tanin\u2019i Naftaly manontolo, dia i Iona sy Abela-beti-maka sy Janoha sy Kedesy sy Hazora sy Gileada ary Galilia. Ary nataony sesitany tany Asyria ny mponin\u2019ireo.",
        "30": "Farany, dia nikomy tamin\u2019i Peka zanak\u2019i Remalia i Hosea zanak\u2019i Elaha, ary namely azy ka nahafaty azy. Ary izy no nanjaka nandimby azy, tamin\u2019ny taona faharoapolo nanjakan\u2019i Jotama zanak\u2019i Ozia.",
        "31": "Ary ny sisa amin\u2019ny tantaran\u2019i Peka, mbamin\u2019izay rehetra nataony, dia efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely.",
        "32": "Tamin\u2019ny taona faharoa nanjakan\u2019i Peka zanak\u2019i Remalia mpanjakan\u2019ny Israely, no lasa mpanjaka i Jotama zanak\u2019i Ozia mpanjakan\u2019ny Joda.",
        "33": "Dimy amby roapolo taona i Jotama tamin\u2019izy nanomboka nanjaka, ary enina ambin\u2019ny folo taona no nanjakany tany Jerosalema. Ny anaran-dreniny dia Jerosa zanak\u2019i Zadoka.",
        "34": "Ary nanao izay mahitsy teo imason\u2019i Jehovah foana izy, toy izay rehetra nataon\u2019i Ozia rainy.",
        "35": "Mbola tsy nesorina anefa ny toerana avo, ary mbola nanao sorona sy nanolotra setroka ho sorona teny ihany ny olona. Izy no nanorina ny vavahady ambony tamin\u2019ny tranon\u2019i Jehovah.",
        "36": "Ary ny sisa amin\u2019ny tantaran\u2019i Jotama, dia izay nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "37": "Tamin\u2019izany andro izany i Jehovah no nanomboka nandefa an\u2019i Rezina mpanjakan\u2019i Syria sy Peka zanak\u2019i Remalia, mba hamely ny Joda.",
        "38": "Farany, dia nodimandry any amin\u2019ny razany i Jotama, ka nalevina any amin\u2019ny razany, tao amin\u2019ny Tan\u00e0nan\u2019i Davida razambeny. Ary i Ahaza zanany no nanjaka nandimby azy."
    },
    "16": {
        "1": "Tamin\u2019ny taona fahafito ambin\u2019ny folo nanjakan\u2019i Peka zanak\u2019i Remalia, no lasa mpanjaka i Ahaza zanak\u2019i Jotama mpanjakan\u2019ny Joda.",
        "2": "Roapolo taona i Ahaza tamin\u2019izy nanomboka nanjaka, ary enina ambin\u2019ny folo taona no nanjakany tany Jerosalema. Ary tsy nanao izay mahitsy teo imason\u2019i Jehovah Andriamaniny izy, tsy mba toa an\u2019i Davida razambeny.",
        "3": "Nanao hoatran\u2019izay nataon\u2019ireo mpanjakan\u2019ny Israely kosa izy, ka nandoro * ny zanany tao anaty afo. Zava-maharikoriko fanaon\u2019ireo firenena noroahin\u2019i Jehovah noho ny amin\u2019ny zanak\u2019Israely, izany nataony izany.",
        "4": "Ary nanao sorona sy nanolotra setroka ho sorona foana izy, teny amin\u2019ny toerana avo sy ny havoana ary teny ambanin\u2019ny hazo midoroboka rehetra.",
        "5": "Tamin\u2019izay i Rezina mpanjakan\u2019i Syria sy Peka zanak\u2019i Remalia mpanjakan\u2019ny Israely, no niakatra hiady tamin\u2019i Jerosalema sy hanao fahirano an\u2019i Ahaza, nefa tsy naharesy.",
        "6": "Tamin\u2019izay koa i Rezina mpanjakan\u2019i Syria no nampody an\u2019i Elata tamin\u2019i Edoma. Dia nesoriny tany Elata ny Jiosy. Koa niditra tany Elata ny Edomita, ka monina any mandraka androany.",
        "7": "Nandefa iraka ho any amin\u2019i Tiglato-pilesera mpanjakan\u2019i Asyria \u00e0ry i Ahaza, nanao hoe: \u201cMpanomponao aho sady zanakao. Koa miakara hamonjy ahy eo am-pelatanan\u2019ny mpanjakan\u2019i Syria sy ny mpanjakan\u2019ny Israely, fa mitsangana hamely ahy ry zareo.\u201d",
        "8": "Ary nalain\u2019i Ahaza ny volafotsy sy ny volamena tao an-tranon\u2019i Jehovah sy tao amin\u2019ireo zava-tsarobidy notehirizina tao an-tranon\u2019ny mpanjaka, ka nalefany hatao tsolotra ho an\u2019ny mpanjakan\u2019i Asyria.",
        "9": "Dia nihaino ny teniny ny mpanjakan\u2019i Asyria ka niakatra tany Damaskosy ary namabo azy. Ary nataony sesitany tany Kira ny vahoaka tao, fa i Rezina kosa novonoiny ho faty.",
        "10": "Ary nandeha nitsena an\u2019i Tiglato-pilesera mpanjakan\u2019i Asyria tany Damaskosy i Ahaza Mpanjaka. Dia hitany ilay alitara tany Damaskosy. Koa nalefany tany amin\u2019i Oria mpisorona ny drafitr\u2019ilay alitara sy ny modely nanaovana azy manontolo.",
        "11": "Ary nanorina alitara i Oria mpisorona, araka ny toromarika rehetra nalefan\u2019i Ahaza Mpanjaka avy tany Damaskosy. Dia nataon\u2019i Oria izany, mandra-pahatongan\u2019i Ahaza Mpanjaka avy tany Damaskosy.",
        "12": "Rehefa tonga avy tany ny mpanjaka, dia hitany ilay alitara. Ary nankeo izy ka nanolotra fanatitra teo amboniny.",
        "13": "Ary nodorany mba hidona-tsetroka ny fanatitra dorana sy ny fanatitra varimbazaha natolony. Nandraraka fanatitra zava-pisotro koa izy, ary nafafiny teo ambonin\u2019ilay alitara ny ran\u2019ny sorona iombonana natolony.",
        "14": "Dia nafindrany nankeo avaratry ny alitarany ilay alitara varahina teo anatrehan\u2019i Jehovah, izay teo anoloan\u2019ilay trano, izany hoe teo anelanelan\u2019ny alitarany sy ny tranon\u2019i Jehovah.",
        "15": "Ary nandidy an\u2019i Oria mpisorona i Ahaza Mpanjaka hoe: \u201cEo ambonin\u2019ilay alitara lehibe no dory mba hidona-tsetroka ny fanatitra dorana amin\u2019ny maraina, sy ny fanatitra varimbazaha amin\u2019ny takariva, mbamin\u2019ny fanatitra dorana sy ny fanatitra varimbazaha avy amin\u2019ny mpanjaka, ary ny fanatitra dorana sy ny fanatitra varimbazaha sy ny fanatitra zava-pisotro avy amin\u2019ny vahoaka manontolo. Ary afafazo eo ambonin\u2019io alitara io ny ra rehetra avy amin\u2019ny fanatitra dorana sy avy amin\u2019ny sorona. Fa mbola hodinihiko izay hatao amin\u2019ilay alitara varahina.\u201d",
        "16": "Dia nanao araka izay rehetra nandidian\u2019i Ahaza Mpanjaka i Oria mpisorona.",
        "17": "Nopotipotehin\u2019i Ahaza Mpanjaka koa ireo takela-barahina tamin\u2019ireo kalesin\u2019ny tempoly, ary nesoriny ny koveta teny ambonin\u2019ireo kalesy. Ilay fitoeran-drano lehibe nantsoina hoe ranomasina varahina kosa nampidininy avy teo amin\u2019ireo omby varahina, ka napetrany teo amin\u2019ny tokotany vato.",
        "18": "Ary noho ny amin\u2019ny mpanjakan\u2019i Asyria, dia nesorin\u2019i Ahaza tsy ho ao an-tranon\u2019i Jehovah ny faritra mitafo fampiasa amin\u2019ny sabata, izay efa tao amin\u2019ilay trano, sy ny varavarana ivelany fidiran\u2019ny mpanjaka.",
        "19": "Ary ny sisa amin\u2019ny tantaran\u2019i Ahaza, dia izay nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "20": "Farany, dia nodimandry any amin\u2019ny razany i Ahaza, ka nalevina any amin\u2019ny razany, tao amin\u2019ny Tan\u00e0nan\u2019i Davida. Ary i Hezekia zanany no nanjaka nandimby azy."
    },
    "17": {
        "1": "Tamin\u2019ny taona faharoa ambin\u2019ny folo nanjakan\u2019i Ahaza mpanjakan\u2019ny Joda, no lasa mpanjakan\u2019ny Israely tany Samaria i Hosea zanak\u2019i Elaha. Sivy taona no nanjakan\u2019i Hosea,",
        "2": "ary nanao izay ratsy teo imason\u2019i Jehovah foana izy, saingy tsy toy ireo mpanjakan\u2019ny Israely talohany.",
        "3": "Niakatra hanafika azy i Salmanesera mpanjakan\u2019i Asyria. Koa lasa mpanompon\u2019i Salmanesera i Hosea, ka nandoa hetra taminy.",
        "4": "Hitan\u2019ny mpanjakan\u2019i Asyria anefa fa nisy tetika nokotrehin\u2019i Hosea. Nandefa iraka ho any amin\u2019i So mpanjakan\u2019i Ejipta mantsy i Hosea, sady tsy niakatra nitondra hetra ho any amin\u2019ny mpanjakan\u2019i Asyria intsony toy ny tamin\u2019ireo taona teo aloha. Koa nogadrain\u2019ny mpanjakan\u2019i Asyria izy, ka nofatorany tao am-ponja.",
        "5": "Ary niakatra hamely an\u2019ilay tany manontolo ny mpanjakan\u2019i Asyria. Niakatra tany Samaria koa izy, ka nanao fahirano azy telo taona.",
        "6": "Tamin\u2019ny taona fahasivy nanjakan\u2019i Hosea, dia nobaboin\u2019ny mpanjakan\u2019i Asyria i Samaria. Ary nataony sesitany tany Asyria ny Israely, ka napetrany tany Hala sy tany Habora izay eo amin\u2019ny reniranon\u2019i Gozana, ary tany amin\u2019ireo tan\u00e0nan\u2019ny Medianina.",
        "7": "Izany no nitranga noho ny nanotan\u2019ny zanak\u2019Israely tamin\u2019i Jehovah Andriamaniny, izay nitondra azy niakatra avy tany Ejipta avy teo an-tanan\u2019i Farao mpanjakan\u2019i Ejipta. Natahotra andriamani-kafa koa izy ireo.",
        "8": "Ary ny lal\u00e0n\u2019ireo firenena noroahin\u2019i Jehovah tsy ho eo anatrehan\u2019ny zanak\u2019Israely, sy ny lal\u00e0na noforonin\u2019ny mpanjakan\u2019ny Israely no notandreman\u2019izy ireo.",
        "9": "Koa nanao zavatra tsy tsara teo imason\u2019i Jehovah Andriamaniny ny zanak\u2019Israely, sady nanorina toerana avo tany amin\u2019ny tan\u00e0nany rehetra, nanomboka teo amin\u2019ny tilikambon\u2019ny mpitily ka hatrany amin\u2019ny tan\u00e0na voaro mafy,",
        "10": "ary nanangana tsangambato masina sy tsato-kazo masina, teny amin\u2019ny havoana avo rehetra sy teny ambanin\u2019ny hazo midoroboka rehetra.",
        "11": "Ary teny amin\u2019ny toerana avo rehetra no nanoloran\u2019izy ireo setroka ho sorona, toy ny nataon\u2019ireo firenena nalefan\u2019i Jehovah sesitany noho ny amin\u2019izy ireo. Nanao ratsy foana izy ireo mba hampahatezitra an\u2019i Jehovah.",
        "12": "Nanompo sampy maharikoriko koa izy ireo, nefa i Jehovah efa niteny hoe: \u201cAza manao izany zavatra izany.\u201d",
        "13": "I Jehovah anefa efa nampitandrina foana ny Israely sy ny Joda, tamin\u2019ny alalan\u2019ny mpaminaniny rehetra sy ny mpahita rehetra, nanao hoe: \u201cMial\u00e0 amin\u2019ny lalan-dratsinareo ary tandremo ny didiko sy ny fitsipiko, araka ny lal\u00e0na rehetra izay nandidiako ny razanareo sy nalefako tany aminareo tamin\u2019ny alalan\u2019ny mpaminany mpanompoko.\u201d",
        "14": "Tsy nihaino anefa izy ireo fa nanamafy hatoka foana, toy ny nataon\u2019ny razany izay tsy naneho finoana an\u2019i Jehovah Andriamaniny.",
        "15": "Nolaviny foana ny fitsipik\u2019Andriamanitra sy ny fifanekena nataony tamin\u2019ny razany, ary ny fampahatsiahivana nolazainy tamin\u2019izy ireo mba hampitandremana azy. Ary nanaraka sampy tsy misy ilana azy izy ireo tahaka an\u2019ireo firenena nanodidina azy, ka lasa tsy nisy ilana azy koa. Efa nandidy azy anefa i Jehovah mba tsy hanao toy ireny firenena ireny.",
        "16": "Ary niala tamin\u2019ny didy rehetra nomen\u2019i Jehovah Andriamaniny izy ireo, ka nanao sarivongana zanak\u2019omby roa tamin\u2019ny metaly. Nanao tsato-kazo masina koa izy ireo, sady niankohoka tamin\u2019izay rehetra eny amin\u2019ny lanitra, ary nanompo an\u2019i Bala.",
        "17": "Ary nandoro * ny zanany lahy sy ny zanany vavy tao anaty afo izy ireo, sady nanao sikidy sy nitady fambara, ary tsy nanan-tsaina afa-tsy ny hanao izay ratsy teo imason\u2019i Jehovah, mba hampahatezitra azy.",
        "18": "Koa tezitra mafy tamin\u2019ny Israely i Jehovah, ka nesoriny tsy ho eo imasony izy ireo. Tsy navelany hisy hiangana, afa-tsy ny fokon\u2019i Joda.",
        "19": "Na ny Joda aza anefa tsy nitandrina ny didin\u2019i Jehovah Andriamaniny, fa ny lal\u00e0na noforonin\u2019ny Israely no notandremany.",
        "20": "Koa nolavin\u2019i Jehovah ny taranak\u2019Israely manontolo, ka nampahoriny foana sady natolony teo an-tanan\u2019ny mpandroba, ary tamin\u2019ny farany dia nariany tanteraka tsy ho eo anatrehany.",
        "21": "Ary efa nendahany niala tamin\u2019ny taranak\u2019i Davida ny Israely. Koa nataon\u2019izy ireo mpanjaka i Jeroboama zanak\u2019i Nebata. Nampiala ny Israely tsy hanaraka an\u2019i Jehovah anefa i Jeroboama, ka nahatonga ny Israely hanao fahotana lehibe.",
        "22": "Ary tsy niala tamin\u2019ny fahotana rehetra nataon\u2019i Jeroboama ny zanak\u2019Israely. Eny, tsy niala tamin\u2019izany izy ireo,",
        "23": "mandra-panaisotr\u2019i Jehovah ny Israely tsy ho eo imasony, araka izay nolazainy tamin\u2019ny alalan\u2019ny mpaminany mpanompony rehetra. Nesorina tamin\u2019ny taniny \u00e0ry ny Israely ka natao sesitany any Asyria, ary mbola any mandraka androany.",
        "24": "Tat\u1ef3 aoriana, dia nitondra olona avy any Babylona sy Kota sy Ava sy Hamata ary Sefarvaima ny mpanjakan\u2019i Asyria. Ary napetrany hisolo ny zanak\u2019Israely tao amin\u2019ireo tan\u00e0nan\u2019i Samaria ireo olona ireo. Dia naka an\u2019i Samaria ho fananany izy ireo, ka nonina tao amin\u2019ireo tan\u00e0na tao.",
        "25": "Ary tsy natahotra an\u2019i Jehovah izy ireo, raha vao nanomboka nonina tao, ka nandefasan\u2019i Jehovah liona. Dia namono olona teo amin\u2019izy ireo ny liona.",
        "26": "Koa nandefa hafatra tany amin\u2019ny mpanjakan\u2019i Asyria izy ireo, nanao hoe: \u201cIreo firenena nataonao sesitany sy napetrakao ao amin\u2019ireo tan\u00e0nan\u2019i Samaria, dia tsy mahalala ny fivavahana amin\u2019ny Andriamanitr\u2019ilay tany, ka andefasany liona. Ary vonoin\u2019ny liona izy ireo satria tsy misy mahalala ny fivavahana amin\u2019ny Andriamanitr\u2019ilay tany.\u201d",
        "27": "Dia namoaka didy ny mpanjakan\u2019i Asyria, hoe: \u201cAsaivo mankany ny iray amin\u2019ny mpisorona, izay nipetraka tany talohan\u2019ny nanaovana azy sesitany. Asaivo mipetraka any izy mba hampianatra azy ireo ny fivavahana amin\u2019ny Andriamanitr\u2019ilay tany.\u201d",
        "28": "Koa tonga ny iray tamin\u2019ny mpisorona izay nipetraka tany Samaria talohan\u2019ny nanaovana azy sesitany. Ary nipetraka tao Betela izy ka nampianatra ny fomba hatahorana an\u2019i Jehovah.",
        "29": "Samy nanao ny andriamaniny avy anefa ny firenena tsirairay, ka nametraka izany tao amin\u2019ireo trano teny amin\u2019ny toerana avo nataon\u2019ny Samaritanina. Eny, samy nanao ny azy ny firenena tsirairay, tao amin\u2019ny tan\u00e0na nipetrahany.",
        "30": "Ny olona avy any Babylona dia nanao an\u2019i Sokota-benota, ny avy any Kota nanao an\u2019i Nergala, ary ny avy any Hamata kosa nanao an\u2019i Asima.",
        "31": "Ny Avita indray nanao an\u2019i Nibaza sy Tartaka. Ny Sefarvita kosa nandoro ny zanany tao anaty afo ho an\u2019i Adrameleka sy Anameleka andriamanitr\u2019i Sefarvaima.",
        "32": "Nanjary natahotra an\u2019i Jehovah izy ireo, ary nanendry mpisoron\u2019ny toerana avo avy tamin\u2019ny sarambabem-bahoaka, ka ireny no niasa ho azy ireo tao amin\u2019ireo trano teny amin\u2019ny toerana avo.",
        "33": "I Jehovah no nanjary natahoran\u2019izy ireo, nefa ny andriamaniny ihany no nivavahany, araka ny fivavahan\u2019ireo firenena niaviany talohan\u2019ny sesitany.",
        "34": "Araka ny fivavahany taloha ihany no nataon\u2019izy ireo mandraka androany. Tsy nisy natahotra an\u2019i Jehovah, na nitandrina ny fitsipiny sy ny didim-pitsarany, mbamin\u2019ny lal\u00e0na sy ny didy nomen\u2019i Jehovah ny taranak\u2019ilay Jakoba novany anarana hoe Israely,",
        "35": "tamin\u2019i Jehovah nanao fifanekena tamin\u2019ny taranak\u2019Israely, ka nandidy azy hoe: \u201cAza matahotra andriamani-kafa, na miankohoka eo anatrehany, na manompo azy na manao sorona ho azy.",
        "36": "Fa i Jehovah izay nitondra anareo niakatra avy tany Ejipta tamin-kery lehibe sy sandry nahinjitra no tokony hatahoranareo, ary eo anatrehany no tokony hiankohofanareo, ary ho azy no tokony hanaovanareo sorona.",
        "37": "Ny fitsipika sy ny didim-pitsarana ary ny lal\u00e0na mbamin\u2019ny didy nosoratany ho anareo no tokony hotandremanareo tsara foana. Aza matahotra andriamani-kafa.",
        "38": "Ary aza hadinoina ny fifanekena nataoko taminareo. Aza matahotra andriamani-kafa.",
        "39": "I Jehovah Andriamanitrareo kosa no tokony hatahoranareo, fa izy no hamonjy anareo eo an-tanan\u2019ny fahavalonareo rehetra.\u201d",
        "40": "Tsy nankat\u00f2 anefa izy ireo, fa araka ny fivavahany taloha ihany no nataony.",
        "41": "Ary lasa natahotra an\u2019i Jehovah ireny firenena ireny, nefa ny sary sokitra nataony ihany no notompoiny. Ary ny zanany sy ny zafikeliny kosa, dia toy ny nataon\u2019ny razany ihany no nataony mandraka androany."
    },
    "18": {
        "1": "Tamin\u2019ny taona fahatelo nanjakan\u2019i Hosea zanak\u2019i Elaha mpanjakan\u2019ny Israely, no lasa mpanjaka i Hezekia zanak\u2019i Ahaza mpanjakan\u2019ny Joda.",
        "2": "Dimy amby roapolo taona i Hezekia tamin\u2019izy nanomboka nanjaka, ary sivy amby roapolo taona no nanjakany tany Jerosalema. Ny anaran-dreniny dia Abia, zanak\u2019i Zakaria.",
        "3": "Ary nanao izay mahitsy teo imason\u2019i Jehovah foana i Hezekia, toy izay rehetra nataon\u2019i Davida razambeny.",
        "4": "Izy no nanala ny toerana avo sy namotipotika ny tsangambato masina sy nikapa ny tsato-kazo masina ary nanorotoro an\u2019ilay bibilava varahina nataon\u2019i Mosesy. Mbola nanolotra setroka ho sorona ho an\u2019io bibilava varahina io mantsy ny zanak\u2019Israely hatramin\u2019izany andro izany, ka nantsoina hoe sampy bibilava varahina ilay izy.",
        "5": "I Jehovah Andriamanitry ny Israely no nitokisan\u2019i Hezekia. Ary tsy nisy tahaka azy ny mpanjakan\u2019ny Joda rehetra, na ny taoriany na ny talohany.",
        "6": "Nifikitra tamin\u2019i Jehovah foana izy, ary nanaraka azy foana. Notandremany foana ireo didy nomen\u2019i Jehovah an\u2019i Mosesy,",
        "7": "ary nomba azy i Jehovah. Malina foana izy tamin\u2019izay rehetra nataony. Ary nikomy tamin\u2019ny mpanjakan\u2019i Asyria izy, ka tsy nanompo azy.",
        "8": "Izy no namely ny Filistinina hatrany Gaza sy ny faritaniny, nanomboka teo amin\u2019ny tilikambon\u2019ny mpitily ka hatrany amin\u2019ny tan\u00e0na voaro mafy.",
        "9": "Ary tamin\u2019ny taona fahefatra nanjakan\u2019i Hezekia Mpanjaka, izany hoe ny taona fahafito nanjakan\u2019i Hosea zanak\u2019i Elaha mpanjakan\u2019ny Israely, no niakatra hamely an\u2019i Samaria i Salmanesera mpanjakan\u2019i Asyria ka nanao fahirano azy.",
        "10": "Ary namabo an\u2019ilay tan\u00e0na izy ireo rehefa hifarana ny telo taona naharetan\u2019ny fahirano. Koa voababo i Samaria tamin\u2019ny taona fahenina nanjakan\u2019i Hezekia, izany hoe ny taona fahasivy nanjakan\u2019i Hosea mpanjakan\u2019ny Israely.",
        "11": "Dia nataon\u2019ny mpanjakan\u2019i Asyria sesitany tany Asyria ny Israely, ka napetrany tany Hala sy tany Habora izay eo amin\u2019ny reniranon\u2019i Gozana, ary tany amin\u2019ireo tan\u00e0nan\u2019ny Medianina.",
        "12": "Tsy nihaino ny feon\u2019i Jehovah Andriamaniny mantsy izy ireo, fa nivadika tamin\u2019ny fifanekena nataony, eny, nivadika tamin\u2019izay rehetra nandidian\u2019i Mosesy mpanompon\u2019i Jehovah. Tsy nihaino izy ireo sady tsy nankat\u00f2.",
        "13": "Ary tamin\u2019ny taona fahefatra ambin\u2019ny folo nanjakan\u2019i Hezekia Mpanjaka, dia niakatra hamely an\u2019ireo tan\u00e0na voaro mafy rehetra tany Joda i Sankeriba mpanjakan\u2019i Asyria, ka naka an\u2019ireny.",
        "14": "Koa nandefa iraka nankany amin\u2019ny mpanjakan\u2019i Asyria tany Lakisy i Hezekia mpanjakan\u2019ny Joda, nanao hoe: \u201cEfa nanota aho! Mandehana miverina fa aza mamely ahy. Ary homeko anao izay angatahinao amiko.\u201d Koa nasain\u2019ny mpanjakan\u2019i Asyria nanome talenta volafotsy telonjato sy talenta volamena telopolo i Hezekia mpanjakan\u2019ny Joda.",
        "15": "Dia nomen\u2019i Hezekia azy ny volafotsy rehetra tao an-tranon\u2019i Jehovah, mbamin\u2019ny zava-tsarobidy notehirizina tao an-tranon\u2019ny mpanjaka.",
        "16": "Tamin\u2019izany andro izany, dia nendahan\u2019i Hezekia mpanjakan\u2019ny Joda ny varavaran\u2019ny tempolin\u2019i Jehovah sy ny tol\u00e0na izay efa nopetahany takela-bolamena, ka nomeny ho an\u2019ny mpanjakan\u2019i Asyria.",
        "17": "Ary nirahin\u2019ny mpanjakan\u2019i Asyria avy tao Lakisy i Tartana sy Rabsarisa ary Rabsake mbamin\u2019ny miaramila be dia be, mba hiakatra ho any amin\u2019i Hezekia Mpanjaka any Jerosalema. Koa niakatra izy ireo ka tonga tany Jerosalema. Dia nijanona teo akaikin\u2019ny lakandranon\u2019ny dobo ambony izy ireo, teo amin\u2019ny lalambe mankany amin\u2019ny sahan\u2019ny mpanasa lamba.",
        "18": "Dia nantsoin\u2019izy ireo ny mpanjaka. Kanjo i Eliakima zanak\u2019i Hilkia, mpiandraikitra ny ankohonan\u2019ny mpanjaka, sy Sebna mpitan-tsoratra, ary Joa zanak\u2019i Asafa mpanoratra ny raharaham-panjakana, no nivoaka ho eo amin\u2019izy ireo.",
        "19": "Koa hoy i Rabsake tamin\u2019izy ireo: \u201cMba ilazao i Hezekia hoe: \u2018Izao no nolazain\u2019ny mpanjaka lehibe, dia ny mpanjakan\u2019i Asyria: \u201cFa inona koa izao itokisanao izao?",
        "20": "Nilaza ianao hoe: \u2018Ananako daholo na ny saina na ny hery hoenti-miady.\u2019 Rediredy fotsiny izany teninao izany. Fa iza no mba itokisanao no mikomy amiko ianao?",
        "21": "I Ejipta no mba itokisanao hanampy anao. Bararata torotoro anefa izy, ka raha itehenana dia hanindrona sy handoaka tanana. Toy izany i Farao mpanjakan\u2019i Ejipta ho an\u2019izay rehetra mitoky aminy.",
        "22": "Raha hoy kosa ianareo hoe: \u2018I Jehovah Andriamanitray no itokisanay!\u2019 Fa angaha moa tsy izy no tompon\u2019ireo toerana avo sy alitara nesorin\u2019i Hezekia, izay nilaza tamin\u2019ny Joda sy Jerosalema hoe: \u2018Eto anoloan\u2019ity alitara eto Jerosalema ity no hiankohofanareo\u2019?\u201d\u2019",
        "23": "Koa aoka ianao hifanamby amin\u2019ny tompoko, dia ny mpanjakan\u2019i Asyria: Homeko soavaly roa arivo ianao, dia ho hita eo raha manana olona afaka hitaingina azy.",
        "24": "Hataonao ahoana no hampandositra governora anankiray, na dia izay anisan\u2019ny kely indrindra amin\u2019ny mpanompon\u2019ny tompoko aza, nefa ianao aza mila mitoky amin\u2019i Ejipta mba hahazoana kalesy sy mpitaingin-tsoavaly?",
        "25": "Ary angaha moa izaho tsy nahazo alalana avy tamin\u2019i Jehovah matoa miakatra hanafika sy handrava an\u2019ity toerana ity? I Jehovah mihitsy no niteny tamiko hoe: \u2018Miakara hanafika an\u2019io tany io, ary ravao izy.\u2019\u201d",
        "26": "Dia hoy i Eliakima zanak\u2019i Hilkia, sy Sebna ary Joa tamin\u2019i Rabsake: \u201cFiteny syrianina re, azafady, no iteneno amin\u2019ny mpanomponao, fa azonay ihany izany e! Aza manao fitenin\u2019ny Jiosy aminay fa ren\u2019ny olona etsy ambony manda.\u201d",
        "27": "Hoy anefa i Rabsake tamin\u2019izy ireo: \u201cAngaha moa izaho nirahin\u2019ny tompoko hilaza izany teny izany aminao sy amin\u2019ny tomponao, fa tsy amin\u2019ny olona mipetraka etsy ambony manda, mba hihinanany ny tsy fihinany * sy hisotroany ny tsy fisotrony * miaraka aminareo?\u201d",
        "28": "Ary nijoro teo ihany i Rabsake, ka niteny mafy tamin\u2019ny fitenin\u2019ny Jiosy, nanao hoe: \u201cHenoy ny tenin\u2019ny mpanjakan\u2019i Asyria, ilay mpanjaka lehibe!",
        "29": "Izao no nolazain\u2019ny mpanjaka: \u2018Aza manaiky hofitahin\u2019i Hezekia ianareo, fa tsy mahavonjy anareo eo an-tanako izy.",
        "30": "Ary aza manaiky hotarihin\u2019i Hezekia hitoky amin\u2019i Jehovah, ka hilazany hoe: \u201cTena hamonjy antsika tokoa i Jehovah, ary tsy hatolotra eo an-tanan\u2019ny mpanjakan\u2019i Asyria ity tan\u00e0na ity.\u201d",
        "31": "Aza mihaino an\u2019i Hezekia, fa izao no nolazain\u2019ny mpanjakan\u2019i Asyria: \u201cMeteza hitolo-batana amiko, ka mivoaha hankat\u1ef3 amiko, dia samy hihinana ny voalobony sy ny aviaviny avy ianareo, ary samy hisotro ny rano avy amin\u2019ny lavaka fanangonan-dranony,",
        "32": "mandra-pahatongako hitondra anareo ho any amin\u2019ny tany izay tahaka ny taninareo, dia tany misy varimbazaha sy divay vaovao, tany misy mofo sy tanimboaloboka, tany misy hazo oliva fakana menaka ary tany misy tantely. Dia ho velona ianareo fa tsy ho faty. Ary aza mihaino an\u2019i Hezekia, fa mamitaka anareo izy raha milaza hoe: \u2018I Jehovah no hamonjy antsika.\u2019",
        "33": "Fa angaha ny andriamanitr\u2019ireo firenena nahavonjy ny taniny teo an-tanan\u2019ny mpanjakan\u2019i Asyria?",
        "34": "Aiza izao ireo andriamanitr\u2019i Hamata sy Arpada? Aiza koa ireo andriamanitr\u2019i Sefarvaima sy Hena ary Iva? Nahavonjy an\u2019i Samaria teo an-tanako angaha ireny?",
        "35": "Iza tamin\u2019ny andriamanitra rehetran\u2019ireo tany ireo no nahavonjy ny taniny teo an-tanako? Koa ahoana no hahafahan\u2019i Jehovah hamonjy an\u2019i Jerosalema eo an-tanako?\u201d\u2019\u201d",
        "36": "Nangina anefa ny olona, ka tsy namaly azy na indraim-bava aza, satria efa nodidian\u2019ny mpanjaka hoe: \u201cAza mamaly azy.\u201d",
        "37": "Fa nankao amin\u2019i Hezekia kosa i Eliakima zanak\u2019i Hilkia, mpiandraikitra ny ankohonan\u2019ny mpanjaka, sy Sebna mpitan-tsoratra, ary Joa zanak\u2019i Asafa, mpanoratra ny raharaham-panjakana. Ary samy efa nandrovitra ny akanjony avy izy ireo. Dia nolazain\u2019izy ireo tamin\u2019i Hezekia ny tenin\u2019i Rabsake."
    },
    "19": {
        "1": "Rehefa ren\u2019i Hezekia Mpanjaka izany, dia norovitiny avy hatrany ny akanjony. Ary nitafy lamba gony izy, ka nankao an-tranon\u2019i Jehovah.",
        "2": "Dia nirahiny ho any amin\u2019i Isaia mpaminany zanak\u2019i Amoza, i Eliakima mpiandraikitra ny ankohonan\u2019ny mpanjaka, sy Sebna mpitan-tsoratra, ary ny anti-panahy mpisorona. Ary nitafy lamba gony daholo ireo.",
        "3": "Dia hoy ireo tamin\u2019i Isaia: \u201cIzao no nolazain\u2019i Hezekia: \u2018Andro fahoriana sy fanaovana teny henjana ary famingavingana ity andro ity, satria efa ho latsaka ny zaza, fa ny hery hiterahana azy no tsy misy.",
        "4": "Angamba i Jehovah Andriamanitrao handre ny teny rehetra nataon\u2019i Rabsake, izay nirahin\u2019ny mpanjakan\u2019i Asyria tompony hihantsy an\u2019ilay Andriamanitra velona. Koa rehefa mandre izany teny izany i Jehovah Andriamanitrao, dia hanao ampamoaka azy. Ary aoka ianao hanandratra vavaka ho an\u2019izay sisa mbola eto.\u2019\u201d",
        "5": "Koa nankao amin\u2019i Isaia ireo mpanompon\u2019i Hezekia Mpanjaka.",
        "6": "Ary hoy i Isaia tamin\u2019ireo: \u201cLazao amin\u2019ny tomponareo hoe: \u2018Izao no nolazain\u2019i Jehovah: \u201cAza matahotra noho ny teny renao, dia izay nanevatevan\u2019ny mpanompon\u2019ny mpanjakan\u2019i Asyria ahy.",
        "7": "Fa hanome saina azy aho mba hodiany any amin\u2019ny taniny, rehefa mahazo tatitra izy. Ary hataoko izay hahalavon-tsabatra azy any.\u201d\u2019\u201d",
        "8": "Ary ren\u2019i Rabsake fa efa niala tany Lakisy ny mpanjakan\u2019i Asyria. Koa niverina tany amin\u2019ny mpanjaka izy ka nahita azy niady tamin\u2019i Libna.",
        "9": "Ary nisy nilaza tamin\u2019ny mpanjaka fa nivoaka hiady aminy i Tiraka mpanjakan\u2019i Etiopia. Dia nandefa iraka nankany amin\u2019i Hezekia indray izy, nanao hoe:",
        "10": "\u201cIzao no holazainareo amin\u2019i Hezekia mpanjakan\u2019ny Joda: \u2018Aza manaiky ho voafitak\u2019ilay Andriamanitra itokisanao, izay manao hoe: \u201cTsy hatolotra eo an-tanan\u2019ny mpanjakan\u2019i Asyria i Jerosalema.\u201d",
        "11": "Efa renao ny nataon\u2019ireo mpanjakan\u2019i Asyria tamin\u2019ny tany rehetra, dia ny nandravany azy. Koa ianao indray ve no ho voavonjy?",
        "12": "Rehefa naringan\u2019ny razako i Gozana sy Harana sy Rezefa ary ny zanak\u2019i Edena tao Tela-asara, angaha nisy nahavonjy an\u2019ireny firenena ireny ny andriamaniny?",
        "13": "Aiza izao ny mpanjakan\u2019i Hamata sy ny mpanjakan\u2019i Arpada, ary ny mpanjakan\u2019ny tan\u00e0nan\u2019i Sefarvaima sy Hena ary Iva?\u2019\u201d",
        "14": "Ary noraisin\u2019i Hezekia teny an-tanan\u2019ireo iraka ny taratasy ka novakiny. Dia niakatra tao an-tranon\u2019i Jehovah izy, ka namelatra izany teo anatrehan\u2019i Jehovah.",
        "15": "Ary nivavaka teo anatrehan\u2019i Jehovah i Hezekia hoe: \u201cRy Jehovah Andriamanitry ny Israely, izay mipetraka eo amin\u2019ny kerobima! Ianao irery no tena Andriamanitry ny fanjakana rehetra eto an-tany. Ianao no nanao ny lanitra sy ny tany.",
        "16": "Aoka ianao hanongilan-tsofina ka hihaino, Jehovah \u00f4! Ahirato ny masonao, Jehovah \u00f4, ka mijere, ary henoy ny teny nampitondrain\u2019i Sankeriba mba hihantsiana an\u2019ilay Andriamanitra velona.",
        "17": "Jehovah \u00f4, marina tokoa fa efa noravan\u2019ireo mpanjakan\u2019i Asyria ireo firenena sy ny taniny.",
        "18": "Ary nodoran\u2019izy ireo ny andriamanitr\u2019ireny, satria tsy andriamanitra fa vato aman-kazo, izay asa tanan\u2019olona ihany, ka naringany.",
        "19": "Koa ankehitriny, Jehovah Andriamanitray \u00f4, vonjeo eo an-tanany izahay, mba ho fantatry ny fanjakana rehetra eto an-tany fa ianao irery ihany no Andriamanitra, Jehovah \u00f4!\u201d",
        "20": "Ary naniraka olona nankany amin\u2019i Hezekia i Isaia zanak\u2019i Amoza, hanao hoe: \u201cIzao no nolazain\u2019i Jehovah Andriamanitry ny Israely: \u2018Efa reko ilay vavakao tamiko momba an\u2019i Sankeriba mpanjakan\u2019i Asyria.",
        "21": "Koa izao no teny fanamelohan\u2019i Jehovah azy: \u201cManao tsinontsinona anao i Ziona zanakavavy virjiny, sady maneso anao. Mihivingivin-doha ao andamosinao i Jerosalema zanakavavy.",
        "22": "Mihantsy an\u2019iza ianao, ary manevateva an\u2019iza? Mampiaka-peo amin\u2019iza ianao, Ary mampiandranandrana ny masonao amin\u2019iza? Tsy amin\u2019iza fa amin\u2019Ilay Masin\u2019ny Israely!",
        "23": "Ny iraka nalefanao no nampiasainao hihantsiana an\u2019i Jehovah, ka hoy ianao: \u2018Ny kalesin\u2019adiko maro be no hiakarako Eny amin\u2019ny tendrombohitra avo indrindra, Any amin\u2019ny faritra lavitra indrindra ao Libanona. Ary hokapaiko ny hazo sedera avo sy ny hazo zenevrie tsara indrindra any. Dia hiditra ao amin\u2019ny toeram-ponenana faran\u2019izay lavitra any aho, any amin\u2019ny alany mahavokatra.",
        "24": "Handavaka aho ka hisotro rano avy any an-tany hafa, Ary ny faladiako no handritako ny lakandrano rehetran\u2019i Neily any Ejipta.\u2019",
        "25": "Angaha tsy renao fa izany no fanapahan-kevitro efa hatry ny ela be? Efa hatramin\u2019ny taloha aho no nikasa hanao izany. Koa ankehitriny dia hotanterahiko izany. Ary ianao no hahatonga ny tan\u00e0na voaro mafy ho lasa aolo, toy ny tan\u00e0na lasa korontam-bato miavosa.",
        "26": "Hiraviravy tanana ny mponina ao, Ka hihorohoro sy ho menatra. Ho tahaka ny zavamaniry eny an-tsaha sy ny ahi-maitso marefo izy, Ary ho tahaka ny ahitra eny amin\u2019ny tafo, izay mainan\u2019ny rivotra mafana avy any atsinanana.",
        "27": "Fantatro tsara izay ataonao, na mipetraka ianao, na miditra, na mivoaka. Fantatro tsara koa ny hatezeranao amiko,",
        "28": "Satria efa tonga at\u1ef3 am-poto-tsofiko ny fahatezeranao amiko sy ny fieronao. Koa hasiako faraingo ny oronao, ary hasiako lamboridy eo amin\u2019ny vavanao, Ka hotaritiko hiverina any amin\u2019ny lalana niavianao ianao.\u201d",
        "29": "\u201c\u2018Ary izao no ho famantarana ho anao: Amin\u2019ity taona ity dia ny vokatra avy amin\u2019ny voa latsaka tamin\u2019ny tany no hohanin\u2019ny olona, ary mbola ho toy izany koa amin\u2019ny herintaona. Amin\u2019ny taona fahatelo kosa dia mamafaza voa ka mijinj\u00e0, ary manaova tanimboaloboka, dia hano izay vokatra avy aminy.",
        "30": "Ary izay tafavoaka velona amin\u2019ny taranak\u2019i Joda, eny, izay sisa miangana, dia hamaka lalina sy hamokatra.",
        "31": "Fa hisy sisa hivoaka avy ao Jerosalema, ary hisy ho tafavoaka velona avy any amin\u2019ny Tendrombohitra Ziona. Ny hafanam-pon\u2019i Jehovah Tompon\u2019ny tafika no hanatanteraka izany.",
        "32": "\u201c\u2018Noho izany, dia hoy i Jehovah momba ny mpanjakan\u2019i Asyria: \u201cTsy ho tafiditra ato amin\u2019ity tan\u00e0na ity izy, na handefa zana-tsip\u00ecka ato, na hiady amin\u2019ity tan\u00e0na ity miaraka amin\u2019ny ampinga, na hanangana tovon-tany * hanaovana fahirano azy.",
        "33": "Ny lalana niaviany ihany no hiverenany, fa tsy ho tafiditra ato amin\u2019ity tan\u00e0na ity izy, hoy i Jehovah.",
        "34": "Fa hiaro an\u2019ity tan\u00e0na ity aho, ka hamonjy azy noho ny amiko sy noho ny amin\u2019i Davida mpanompoko.\u201d\u2019\u201d",
        "35": "Ny alin\u2019iny dia nivoaka ilay anjelin\u2019i Jehovah, ka nandripaka dimy arivo sy valo alina sy iray hetsy tao an-tobin\u2019ny Asyrianina. Ary nony nifoha maraina ny olona, dia indreo fa efa maty daholo ny Asyrianina.",
        "36": "Koa niala teo i Sankeriba mpanjakan\u2019i Asyria, ka lasa niverina tany Ninive ary nipetraka tany.",
        "37": "Ary raha mbola niankohoka tao an-tranon\u2019i Nisroka andriamaniny izy, dia namono azy tamin\u2019ny sabatra i Adrameleka sy Sarezera zanany lahy, ka nandositra tany Ararata. Ary i Esara-hadona zanany no nanjaka nandimby azy."
    },
    "20": {
        "1": "Tamin\u2019izany andro izany, dia narary efa ho faty i Hezekia. Koa nankao aminy i Isaia mpaminany zanak\u2019i Amoza, ka niteny hoe: \u201cIzao no nolazain\u2019i Jehovah: \u2018Mamel\u00e0 hafatra amin\u2019ny ankohonanao, satria ho faty ianao fa tsy ho velona.\u2019\u201d",
        "2": "Dia nitodika tany amin\u2019ny rindrina i Hezekia ka nivavaka tamin\u2019i Jehovah, nanao hoe:",
        "3": "\u201cMitalaho aminao aho, Jehovah \u00f4! Mba tsarovy re ny nandehanako teo anatrehanao tamim-pahitsiana * sy tamin\u2019ny foko manontolo, ary ny nanaovako izay tsara teo imasonao e!\u201d Dia nitomany be izy.",
        "4": "Ary raha mbola tsy tafavoaka teny amin\u2019ny tokotany afovoany i Isaia, dia tonga taminy ny tenin\u2019i Jehovah, nanao hoe:",
        "5": "\u201cMiverena ka lazao amin\u2019i Hezekia mpitarika ny oloko hoe: \u2018Izao no nolazain\u2019i Jehovah, Andriamanitr\u2019i Davida razambenao: \u201cEfa reko ny vavakao, ary efa hitako ny ranomasonao. Koa hanasitrana anao aho. Ary rahafakampitso dia hiakatra any an-tranon\u2019i Jehovah ianao.",
        "6": "Dia hampiako dimy ambin\u2019ny folo taona ny andronao. Ary hovonjeko eo am-pelatanan\u2019ny mpanjakan\u2019i Asyria ianao sy ity tan\u00e0na ity, ka harovako ity tan\u00e0na ity noho ny amiko sy noho ny amin\u2019i Davida mpanompoko.\u201d\u2019\u201d",
        "7": "Ary hoy i Isaia: \u201cMak\u00e0 mofo vita amin\u2019ny aviavy maina noporetina.\u201d Koa nalaina izany, ka natao teo amin\u2019ilay fery. Dia nihasitrana i Hezekia.",
        "8": "Tamin\u2019izay fotoana izay ihany, dia hoy i Hezekia tamin\u2019i Isaia: \u201cInona no famantarana fa hositranin\u2019i Jehovah aho, ka hiakatra any an-tranon\u2019i Jehovah rahafakampitso?\u201d",
        "9": "Dia hoy i Isaia: \u201cIzao no famantarana avy amin\u2019i Jehovah hahalalanao fa hotanterahin\u2019i Jehovah ny teniny: Hiroso zanatohatra folo ve ny aloka, sa hihemotra zanatohatra folo?\u201d",
        "10": "Dia hoy i Hezekia: \u201cMora ny hirosoan\u2019ny aloka zanatohatra folo, noho ny hihemorany zanatohatra folo.\u201d",
        "11": "Koa niantso an\u2019i Jehovah i Isaia mpaminany. Ary nataony nihemotra zanatohatra folo ny aloka izay efa nidina teo amin\u2019ny zanatohatr\u2019i Ahaza.",
        "12": "Tamin\u2019izany andro izany, dia nandefa taratasy sy fanomezana ho an\u2019i Hezekia i Berodaka-baladana mpanjakan\u2019i Babylona, zanak\u2019i Baladana, satria reny fa narary i Hezekia.",
        "13": "Ary nihaino azy ireo i Hezekia, ka nasehony azy ny zava-drehetra tao amin\u2019ny fitehirizan-karenany, dia ny volafotsy sy ny volamena sy ny menaka balsama sy ny menaka sarobidy ary ny fitaovam-piadiany, mbamin\u2019izay rehetra tao amin\u2019ny fitehirizan-karenany. Tsy nisy tsy nasehon\u2019i Hezekia azy ny tao an-tranony sy ny tao amin\u2019ny fanjakany manontolo.",
        "14": "Avy eo dia nankao amin\u2019i Hezekia Mpanjaka i Isaia mpaminany, ka niteny taminy hoe: \u201cInona no nolazain\u2019ireny olona ireny? Ary avy aiza, hono, ry zareo no nankat\u1ef3?\u201d Dia hoy i Hezekia: \u201cAvy any an-tany lavitra, avy any Babylona, izy ireny.\u201d",
        "15": "Ary hoy i Isaia: \u201cInona no hitany tato an-tranonao?\u201d Dia hoy i Hezekia: \u201cIzay rehetra ato an-tranoko dia hitany daholo. Tsy nisy tsy nasehoko azy ny tao amin\u2019ny fitehirizan-karenako.\u201d",
        "16": "Dia hoy i Isaia tamin\u2019i Hezekia: \u201cHenoy ny tenin\u2019i Jehovah:",
        "17": "\u2018\u201cHo avy ny andro hitondrana an\u2019izay rehetra ato an-tranonao sy izay rehetra notehirizin\u2019ny razanao mandraka androany, ho any Babylona. Tsy hisy na inona na inona ho tavela\u201d, hoy i Jehovah.",
        "18": "\u201cHoentina koa ny sasany amin\u2019ny zanakao lahy izay haterakao, ka ho lasa tandapa any an-dapan\u2019ny mpanjakan\u2019i Babylona.\u201d\u2019\u201d",
        "19": "Dia hoy i Hezekia tamin\u2019i Isaia: \u201cMety izany tenin\u2019i Jehovah nolazainao izany.\u201d Ary hoy koa izy: \u201cTsy ho tsara tokoa ve raha mbola hisy fiadanana sy fahamarinana foana amin\u2019ny androko?\u201d",
        "20": "Ary ny sisa amin\u2019ny tantaran\u2019i Hezekia, mbamin\u2019ny heriny rehetra sy ny nanaovany an\u2019ilay dobo sy ilay lakandrano ka nitarihany rano nankao an-tan\u00e0na, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "21": "Farany, dia nodimandry any amin\u2019ny razany i Hezekia, ary i Manase zanany no nanjaka nandimby azy."
    },
    "21": {
        "1": "Roa ambin\u2019ny folo taona i Manase tamin\u2019izy nanomboka nanjaka, ary dimy amby dimampolo taona no nanjakany tany Jerosalema. Ny anaran-dreniny dia Hefziba.",
        "2": "Ary nanao izay ratsy teo imason\u2019i Jehovah izy. Zava-maharikoriko fanaon\u2019ireo firenena noroahin\u2019i Jehovah tsy ho eo anatrehan\u2019ny zanak\u2019Israely, no nataony.",
        "3": "Koa naoriny indray ireo toerana avo efa noravan\u2019i Hezekia rainy. Ary nanorina alitara ho an\u2019i Bala sy nanao tsato-kazo masina izy, toy ny nataon\u2019i Ahaba mpanjakan\u2019ny Israely. Dia niankohoka teo anatrehan\u2019izay rehetra eny amin\u2019ny lanitra izy, ka nanompo an\u2019ireny.",
        "4": "Nanorina alitara tao an-tranon\u2019i Jehovah izy, nefa efa nilaza momba io trano io i Jehovah hoe: \u201cAo Jerosalema no hametrahako ny anarako.\u201d",
        "5": "Ary nanorina alitara ho an\u2019izay rehetra eny amin\u2019ny lanitra izy, teo amin\u2019ny tokotany roa ivelan\u2019ny tranon\u2019i Jehovah.",
        "6": "Ary nandoro * ny zanany tao anaty afo izy, sady nampiasa herin\u2019ny maizina sy nitady fambara ary nampiasa mpamoha angatra sy mpilaza ny hoavy. Nanao izay ratsy teo imason\u2019i Jehovah izy mba hampahatezitra azy, ary be tokoa ny ratsy vitany.",
        "7": "Ary ilay tsato-kazo masina natao sokitra, dia napetrany tao amin\u2019ilay trano izay nolazain\u2019i Jehovah tamin\u2019i Davida sy Solomona zanany hoe: \u201cAto amin\u2019ity trano ity sy eto Jerosalema, izay nofidiko teo amin\u2019ny foko rehetran\u2019ny Israely, no hametrahako ny anarako mandritra ny fotoana tsy voafetra.",
        "8": "Ary ny tongotry ny Israely dia tsy havelako intsony hirenireny hiala eo amin\u2019ny tany nomeko ny razany, raha tandreman\u2019izy ireo tsara izay rehetra nandidiako azy, dia ny lal\u00e0na rehetra nandidian\u2019i Mosesy mpanompoko azy.\u201d",
        "9": "Tsy nihaino anefa izy ireo, fa notaomin\u2019i Manase foana hanao ratsy mihoatra noho izay nataon\u2019ireo firenena naringan\u2019i Jehovah tsy ho eo anatrehan\u2019ny zanak\u2019Israely.",
        "10": "Ary hoy foana i Jehovah tamin\u2019ny alalan\u2019ny mpaminany mpanompony:",
        "11": "\u201cKoa satria nahavita ireo zava-maharikoriko ireo i Manase mpanjakan\u2019ny Joda, ka nanao ratsy mihoatra noho izay rehetra nataon\u2019ny Amorita talohany, sady nampanota ny Joda tamin\u2019ny alalan\u2019ireo sampiny maharikoriko,",
        "12": "dia izao no nolazain\u2019i Jehovah Andriamanitry ny Israely: \u2018Hahatonga loza amin\u2019i Jerosalema sy Joda aho, ka hangorintsina ny sofin\u2019izay mandre izany.",
        "13": "Ary hohenjaniko eo amin\u2019i Jerosalema ny tady fandrefesana nampiasaina tamin\u2019i Samaria, sy ny filamatra * nampiasaina tamin\u2019ny taranak\u2019i Ahaba. Dia hodioviko i Jerosalema, toy ny manadio vilia baolina izay diovina ka ahohoka.",
        "14": "Ary hafoiko ny sisa amin\u2019ny lovako ka hatolotro eo an-tanan\u2019ny fahavalony. Dia hobaboin\u2019ny fahavalony rehetra sy horobainy izy ireo,",
        "15": "satria nanao izay ratsy teo imasoko, sady nampahatezitra ahy foana, hatramin\u2019ny andro nivoahan\u2019ny razany avy tany Ejipta ka mandraka androany.\u2019\u201d",
        "16": "Ary be dia be ny ran\u2019olona tsy manan-tsiny nalatsak\u2019i Manase, ka nofenoiny ra i Jerosalema. Izany dia ankoatra ny fahotana izay nataony sy nampanotany ny Joda, ka nahatonga ny Joda hanao izay ratsy teo imason\u2019i Jehovah.",
        "17": "Ary ny sisa amin\u2019ny tantaran\u2019i Manase mbamin\u2019izay rehetra nataony sy ny fahotany, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "18": "Farany, dia nodimandry any amin\u2019ny razany i Manase, ka nalevina tao amin\u2019ny zaridainan\u2019ny tranony, tao amin\u2019ny zaridainan\u2019i Oza. Ary i Amona zanany no nanjaka nandimby azy.",
        "19": "Roa amby roapolo taona i Amona tamin\u2019izy nanomboka nanjaka, ary roa taona no nanjakany tany Jerosalema. Ny anaran-dreniny dia Mesolemeta, zanak\u2019i Haroza avy any Jotba.",
        "20": "Ary nanao izay ratsy teo imason\u2019i Jehovah foana i Amona, toy ny nataon\u2019i Manase rainy.",
        "21": "Nanao hoatran\u2019izay rehetra nataon-drainy foana izy, sady nanompo an\u2019ireo sampy maharikoriko notompoin-drainy, ary niankohoka teo anatrehan\u2019ireny.",
        "22": "Koa nahafoy an\u2019i Jehovah Andriamanitry ny razany izy, ka tsy nandeha tamin\u2019ny lalan\u2019i Jehovah.",
        "23": "Tat\u1ef3 aoriana, dia niray tetika hamely ny mpanjaka ny mpanompony, ka namono azy ho faty tao an-tranony ihany.",
        "24": "Novonoin\u2019ny vahoaka anefa izay rehetra niray tetika namono an\u2019i Amona Mpanjaka, ary i Josia zanany no nataon\u2019izy ireo mpanjaka nandimby azy.",
        "25": "Ary ny sisa amin\u2019ny tantaran\u2019i Amona, dia izay nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "26": "Dia nalevin\u2019izy ireo tao amin\u2019ny fasany, tao amin\u2019ny zaridainan\u2019i Oza, izy. Ary i Josia zanany no nanjaka nandimby azy."
    },
    "22": {
        "1": "Valo taona i Josia tamin\u2019izy nanomboka nanjaka, ary iraika amby telopolo taona no nanjakany tany Jerosalema. Ny anaran-dreniny dia Jedida zanak\u2019i Adaia avy any Bozkata.",
        "2": "Ary nanao izay mahitsy teo imason\u2019i Jehovah izy, sady nanao hoatran\u2019izay rehetra nataon\u2019i Davida razambeny. Nanaraka an-tsakany sy an-davany ny didin\u2019Andriamanitra izy.",
        "3": "Ary tamin\u2019ny taona fahavalo ambin\u2019ny folo nanjakan\u2019i Josia Mpanjaka, dia nirahiny ho any an-tranon\u2019i Jehovah i Safana mpitan-tsoratra, zanak\u2019i Azalia zanak\u2019i Mesolama, ka nilazany hoe:",
        "4": "\u201cMiakara any amin\u2019i Hilkia mpisoronabe, ary asaivo angoniny ny vola nentin\u2019ny olona tao an-tranon\u2019i Jehovah, dia ny vola voangon\u2019ny mpiandry varavarana.",
        "5": "Asaivo atolony eo an-tanan\u2019ireo voatendry hanao ny asa ao an-tranon\u2019i Jehovah izany. Ireo indray no hanome izany mba hanamboarana ny triatra amin\u2019ny trano. Homena an\u2019ireo miasa ao an-tranon\u2019i Jehovah izany,",
        "6": "dia ny mpanao asa tanana sy ny mpanao trano ary ny mpandatsa-biriky, ary homena koa mba hividianana hazo sy vato voapaika hanamboarana ny trano.",
        "7": "Tsy tokony hanontaniana an\u2019ireo notolorana an\u2019ilay vola anefa ny kaontim-bola, satria mendri-pitokisana izy ireo amin\u2019ny asany.\u201d",
        "8": "Tat\u1ef3 aoriana, dia hoy i Hilkia mpisoronabe tamin\u2019i Safana mpitan-tsoratra: \u201cHitako tao an-tranon\u2019i Jehovah ny boky misy ny lal\u00e0na.\u201d Dia nomeny an\u2019i Safana ilay boky, ka novakin\u2019i Safana.",
        "9": "Ary nankao amin\u2019ny mpanjaka i Safana mpitan-tsoratra, ka niteny taminy hoe: \u201cEfa nararaky ny mpanomponao ny vola azo tao an-tranon\u2019Andriamanitra, ka natolony teo an-tanan\u2019ireo voatendry hanao ny asa ao an-tranon\u2019i Jehovah.\u201d",
        "10": "Hoy koa i Safana mpitan-tsoratra tamin\u2019ny mpanjaka: \u201cMisy boky nomen\u2019i Hilkia mpisorona ahy.\u201d Dia novakin\u2019i Safana teo anatrehan\u2019ny mpanjaka izany.",
        "11": "Raha vao nandre izay voalaza tao amin\u2019ilay boky misy ny lal\u00e0na ny mpanjaka, dia nandrovitra ny akanjony avy hatrany.",
        "12": "Dia nodidian\u2019ny mpanjaka i Hilkia mpisorona, sy Ahikama zanak\u2019i Safana, sy Akbora zanak\u2019i Mikaia, sy Safana mpitan-tsoratra, ary Asaia mpanompon\u2019ny mpanjaka, nanao hoe:",
        "13": "\u201cMandehana manontany an\u2019i Jehovah, ho ahy sy ho an\u2019ny vahoaka ary ny Joda rehetra, momba ireo teny ao amin\u2019io boky vao hita io. Fa lehibe ny fahatezeran\u2019i Jehovah hihatra amintsika, satria tsy nihaino ny teny voalaza ao amin\u2019io boky io ny razantsika, ka tsy nanaraka izay rehetra voasoratra momba antsika.\u201d",
        "14": "Koa lasa i Hilkia mpisorona sy Ahikama sy Akbora sy Safana ary Asaia, ka nankany amin\u2019i Holda mpaminanivavy, vadin\u2019i Saloma mpikarakara ny fitafiana, zanak\u2019i Tikva zanak\u2019i Harasa. Nipetraka tao amin\u2019ny tan\u00e0na vaovao tao Jerosalema ravehivavy. Ary niresaka taminy izy ireo.",
        "15": "Dia hoy i Holda: \u201cIzao no nolazain\u2019i Jehovah Andriamanitry ny Israely: \u2018Lazao amin\u2019ilay lehilahy naniraka anareo ho at\u1ef3 amiko hoe:",
        "16": "\u201cIzao no nolazain\u2019i Jehovah: \u2018Hahatonga loza amin\u2019ity toerana ity sy ny mponina eo aminy aho, araka ny teny rehetra ao amin\u2019ilay boky novakin\u2019ny mpanjakan\u2019ny Joda.",
        "17": "Nahafoy ahy mantsy izy ireo ka nanolotra setroka ho sorona ho an\u2019andriamani-kafa, mba hampahatezitra ahy amin\u2019ny asan\u2019ny tanany rehetra. Ary nirehitra tamin\u2019ity toerana ity ny fahatezerako ka tsy hovonoina.\u2019\u201d\u2019",
        "18": "Izao koa lazaina amin\u2019ny mpanjakan\u2019ny Joda, izay naniraka anareo hanontany an\u2019i Jehovah: \u2018Izao no nolazain\u2019i Jehovah Andriamanitry ny Israely momba ireo teny izay renao:",
        "19": "\u201cKoa satria mora nanaiky ny fonao ka nanetry tena ianao noho ny amin\u2019i Jehovah, rehefa nandre izay nolazaiko hamelezana ity toerana ity sy ny mponina eo aminy, mba hahatonga azy ity higagan\u2019ny olona sy ho voaozona, ary nandrovitra ny akanjonao koa ianao ka nitomany teo anatrehako, dia nihaino anao aho\u201d, hoy i Jehovah.",
        "20": "\u201cKoa hangoniko any amin\u2019ny razanao ianao, ary amin\u2019ny fotoana mampandry feizay ny tany no hahafatesanao, ka tsy ho hitan\u2019ny masonao ny loza rehetra hamelezako ity toerana ity.\u201d\u2019\u201d Dia nentin\u2019izy ireo tany amin\u2019ny mpanjaka izany valin-teny izany."
    },
    "23": {
        "1": "Ary naniraka olona ny mpanjaka mba hamory ny anti-panahy rehetran\u2019ny Joda sy Jerosalema hankeo aminy.",
        "2": "Dia niakatra nankao an-tranon\u2019i Jehovah ny mpanjaka sy ny mponina rehetran\u2019i Joda sy Jerosalema, sy ny mpisorona sy ny mpaminany ary ny olona rehetra, na kely na lehibe. Novakin\u2019ny mpanjaka tamin\u2019izy ireo ny teny rehetra tao amin\u2019ilay bokin\u2019ny fifanekena hita tao an-tranon\u2019i Jehovah.",
        "3": "Dia nijoro teo akaikin\u2019ny andry ny mpanjaka ka nanao fifanekena teo anatrehan\u2019i Jehovah, fa hanaraka an\u2019i Jehovah sady hitandrina ny didiny sy ny fampahatsiahivany ary ny lal\u00e0ny amin\u2019ny fony manontolo sy ny tenany manontolo, ary hanatanteraka izay voalazan\u2019ilay fifanekena voasoratra tao amin\u2019ilay boky. Dia nanaiky hiditra tamin\u2019ilay fifanekena ny olona rehetra.",
        "4": "Ary nodidian\u2019ny mpanjaka i Hilkia mpisoronabe sy ny mpisorona hafa ary ny mpiandry varavarana, mba hamoaka avy tao an-tempolin\u2019i Jehovah ny fitaovana rehetra natao ho an\u2019i Bala sy ho an\u2019ny tsato-kazo masina ary ho an\u2019izay rehetra eny amin\u2019ny lanitra. Dia nodorany teny ivelan\u2019i Jerosalema ireny, teny amin\u2019ny lohasaha mikitohatohatr\u2019i Kidrona, ary nentiny tany Betela ny vovony.",
        "5": "Ary nesoriny tamin\u2019ny asany ireo mpisoron\u2019ny andriamani-kafa, izay notendren\u2019ireo mpanjakan\u2019ny Joda hanolotra setroka ho sorona teny amin\u2019ny toerana avo, tany amin\u2019ireo tan\u00e0nan\u2019i Joda sy ny manodidina an\u2019i Jerosalema. Nesoriny koa ireo nanolotra setroka ho sorona ho an\u2019i Bala, sy ho an\u2019ny masoandro sy ny volana sy ireo antokon-kintana fijerena tononandro, ary ho an\u2019izay rehetra eny amin\u2019ny lanitra.",
        "6": "Navoakany avy tao an-tranon\u2019i Jehovah koa ny tsato-kazo masina ka nentiny teny amin\u2019ny sisin\u2019i Jerosalema, teny amin\u2019ny lohasaha falehan-driakan\u2019i Kidrona. Dia nodorany teny izany ka notorotoroiny ho vovoka, ary nafafiny teny amin\u2019ny fasam-bahoaka ny vovony.",
        "7": "Noravany koa ny tranon\u2019ireo lehilahy mpivaro-tenan\u2019ny tempoly, tao an-tranon\u2019i Jehovah. Tao amin\u2019ireny trano ireny ireo vehivavy no nanenona tranolay masina fitoeran\u2019ny tsato-kazo masina.",
        "8": "Ary nampanalain\u2019i Josia ny mpisorona rehetra tany amin\u2019ny tan\u00e0nan\u2019i Joda. Tiany hozimbazimbaina mantsy ny toerana avo nanoloran\u2019ny mpisorona setroka ho sorona, mba tsy ho mendrika hatao toeram-pivavahana intsony, hatrany Geba ka hatrany Beri-sheba. Noravany koa ny toerana avo teny amin\u2019ireo vavahady teo amin\u2019ny fidirana amin\u2019ny vavahadin\u2019i Josoa lehiben\u2019ny tan\u00e0na. Eo ankavia no misy an\u2019io vavahadin\u2019i Josoa io, raha miditra eo am-bavahadin\u2019ny tan\u00e0na ny olona.",
        "9": "Tsy niakatra ho any amin\u2019ny alitaran\u2019i Jehovah tany Jerosalema ny mpisoron\u2019ny toerana avo, nefa nihinana mofo tsy misy lalivay niaraka tamin\u2019ny rahalahiny ihany.",
        "10": "Ary nozimbazimbain\u2019i Josia i Tofeta, izay eo amin\u2019ny lohasahan\u2019ny taranak\u2019i Hinoma, mba tsy ho mendrika hatao toeram-pivavahana intsony, ka tsy hisy handoro * ny zanany lahy na ny zanany vavy ao anaty afo ho an\u2019i Moleka intsony eo.",
        "11": "Ary ny soavaly natokan\u2019ireo mpanjakan\u2019ny Joda ho an\u2019ny masoandro, dia tsy navelany intsony hiditra tao an-tranon\u2019i Jehovah ka handalo teo amin\u2019ny efitra fisakafoana izay an\u2019i Natana-meleka tandapa, dia ilay efitra teo amin\u2019ny lala-mitafo. Nodoran\u2019i Josia koa ireo kalesin\u2019ny masoandro.",
        "12": "Ary ny alitara nataon\u2019ireo mpanjakan\u2019ny Joda teo an-tampon\u2019ilay efitra tany an-tampon-tranon\u2019i Ahaza, sy ny alitara nataon\u2019i Manase teo amin\u2019ny tokotany roa teo ivelan\u2019ny tranon\u2019i Jehovah, dia narodan\u2019ny mpanjaka ka notorotoroiny teo. Dia nafafiny teny amin\u2019ny lohasaha falehan-driakan\u2019i Kidrona ny vovony.",
        "13": "Ary nozimbazimbain\u2019ny mpanjaka ireo toerana avo tandrifin\u2019i Jerosalema, mba tsy ho mendrika hatao toeram-pivavahana intsony. Teo ankavanan\u2019ny Tendrombohitry ny Faharavana no nisy ireo toerana avo ireo, ary i Solomona mpanjakan\u2019ny Israely no nanorina azy ho an\u2019i Astarta, ilay zava-maharikoriko notompoin\u2019ny Sidonianina, sy ho an\u2019i Kemosy, ilay zava-maharikoriko notompoin\u2019ny Moabita, ary ho an\u2019i Milkoma, ilay zava-maharikoriko notompoin\u2019ny taranak\u2019i Amona.",
        "14": "Nopotipotehin\u2019i Josia koa ny tsangambato masina, ary nokapainy ny tsato-kazo masina, ka nofenoiny taolam-paty ny toerana nisy an\u2019ireny.",
        "15": "Ary narodany ilay alitara tao Betela sy ilay toerana avo nataon\u2019i Jeroboama zanak\u2019i Nebata, izay nampanota ny Israely. Eny, narodany ny alitara sy ny toerana avo. Ary nodorany ilay toerana avo ka notorotoroiny ho vovoka. Nodorany koa ny tsato-kazo masina.",
        "16": "Rehefa nitodika i Josia, dia hitany ny toeram-pandevenana teny an-tendrombohitra. Koa nampanalainy ny taolam-paty tao amin\u2019ireny, ka nodorany teo ambonin\u2019ilay alitara, mba hanazimbazimbany azy io ho tsy mendrika hatao toeram-pivavahana intsony, araka ny tenin\u2019i Jehovah nambaran\u2019ilay lehilahin\u2019Andriamanitra, izay nanambara izany.",
        "17": "Ary hoy i Josia: \u201cInona itsy tsangambatom-pasana hitako itsy?\u201d Dia hoy ny olona tao an-tan\u00e0na: \u201cIo no fasan\u2019ilay lehilahin\u2019Andriamanitra avy any Joda, izay nanambara izao zavatra nataonao tamin\u2019ilay alitara teto Betela izao.\u201d",
        "18": "Koa hoy izy: \u201cAvelao izy. Aza avela hisy hikitikitika ny taolambalony.\u201d Dia tsy nokitihin\u2019izy ireo ny taolambalony sy ny an\u2019ilay mpaminany avy any Samaria.",
        "19": "Ary ny trano rehetra teny amin\u2019ny toerana avo tany amin\u2019ireo tan\u00e0nan\u2019i Samaria, eny, ny trano naorin\u2019ireo mpanjakan\u2019ny Israely mba hampahatezitra an\u2019Andriamanitra, dia nesorin\u2019i Josia koa, ka nataony araka izay rehetra efa nataony tany Betela.",
        "20": "Ary nataony sorona teo ambonin\u2019ireo alitara ny mpisorona rehetra teo, izay mpisoron\u2019ny toerana avo. Nandoro taolam-paty teo ambonin\u2019ireo alitara ireo koa izy. Dia niverina nankany Jerosalema izy avy eo.",
        "21": "Ary nandidy ny olona rehetra ny mpanjaka hoe: \u201cMankalaz\u00e0 Paska ho an\u2019i Jehovah Andriamanitrareo, araka izay voasoratra ato amin\u2019ity bokin\u2019ny fifanekena ity.\u201d",
        "22": "Mbola tsy nisy Paska nankalazaina toy izany tamin\u2019ny andron\u2019ireo mpitsara izay nitsara ny Israely, na tamin\u2019ny andro rehetra nanjakan\u2019ireo mpanjakan\u2019ny Israely sy mpanjakan\u2019ny Joda.",
        "23": "Fa tamin\u2019ny taona fahavalo ambin\u2019ny folo nanjakan\u2019i Josia Mpanjaka no nankalazana izany Paska izany ho an\u2019i Jehovah, tany Jerosalema.",
        "24": "Ary ny mpamoha angatra sy ny mpilaza ny hoavy, mbamin\u2019ny terafima * sy ny sampy maharikoriko ary ny zava-maharikoriko rehetra hita tany Joda sy Jerosalema, dia nesorin\u2019i Josia koa, mba hanatanterahany izay voalazan\u2019ny lal\u00e0na voasoratra ao amin\u2019ilay boky hitan\u2019i Hilkia mpisorona tao an-tranon\u2019i Jehovah.",
        "25": "Ary tsy nisy mpanjaka tahaka azy talohany, izay niverina tamin\u2019i Jehovah tamin\u2019ny fony manontolo sy ny tenany manontolo ary ny heriny manontolo, araka ny lal\u00e0n\u2019i Mosesy rehetra. Ary tsy nisy tahaka azy intsony koa taoriany.",
        "26": "Tsy nitony mihitsy anefa ny fahatezeran\u2019i Jehovah, fa mbola nirehitra mafy foana tamin\u2019ny Joda noho ny zava-drehetra mahatezitra izay nampahatezeran\u2019i Manase azy.",
        "27": "Ary hoy i Jehovah: \u201cHesoriko tsy ho eo imasoko koa ny Joda, toy ny nanesorako ny Israely. Ary holaviko ity tan\u00e0nan\u2019i Jerosalema nofidiko ity, sy ilay trano izay nolazaiko hoe: \u2018Hitoetra ao ny anarako.\u2019\u201d",
        "28": "Ary ny sisa amin\u2019ny tantaran\u2019i Josia, mbamin\u2019izay rehetra nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "29": "Tamin\u2019ny andron\u2019i Josia Mpanjaka no niakaran\u2019i Farao Neko mpanjakan\u2019i Ejipta ho any amin\u2019ny mpanjakan\u2019i Asyria, tany amoron\u2019ny reniranon\u2019i Eofrata. Ary nandeha hifanandrina tamin\u2019i Farao i Josia, kanjo novonoin\u2019i Farao ho faty tao Megido izy raha vao hitany.",
        "30": "Koa nataon\u2019ny mpanompony tao anaty kalesy ny fatiny, ka nentiny niala tao Megido ho any Jerosalema, dia naleviny tao amin\u2019ny fasany. Ary nalain\u2019ny vahoaka i Joahaza zanak\u2019i Josia, ka nohosorany ary nataony mpanjaka handimby an-drainy.",
        "31": "Telo amby roapolo taona i Joahaza tamin\u2019izy nanomboka nanjaka, ary telo volana no nanjakany tany Jerosalema. Ny anaran-dreniny dia Hamotala, zanak\u2019i Jeremia avy any Libna.",
        "32": "Ary nanao izay ratsy teo imason\u2019i Jehovah izy, toy izay rehetra nataon\u2019ny razany.",
        "33": "Dia nafatotr\u2019i Farao Neko tao Ribla any Hamata izy, mba tsy hanjaka tany Jerosalema. Ary nampandoavin\u2019i Farao sazy ilay tany, dia talenta volafotsy zato sy talenta volamena iray.",
        "34": "Ary nataon\u2019i Farao Neko ho mpanjaka handimby an\u2019i Josia rainy i Eliakima zanak\u2019i Josia Mpanjaka, ka novany hoe Joiakima ny anarany. Fa i Joahaza kosa nalainy ka nentiny tany Ejipta, ary maty tany.",
        "35": "Ary nomen\u2019i Joiakima an\u2019i Farao ny volafotsy sy ny volamena. Nampandoaviny hetra anefa ny taniny, mba hanomezana ny volafotsy notakin\u2019i Farao. Arakaraka ny hetra tokony haloan\u2019ny tsirairay no nitakiany ny volafotsy sy ny volamena tamin\u2019ny vahoaka, mba homena an\u2019i Farao Neko.",
        "36": "Dimy amby roapolo taona i Joiakima tamin\u2019izy nanomboka nanjaka, ary iraika ambin\u2019ny folo taona no nanjakany tany Jerosalema. Ny anaran-dreniny dia Zebida, zanak\u2019i Pedaia avy any Romaha.",
        "37": "Ary nanao izay ratsy teo imason\u2019i Jehovah foana izy, toy izay rehetra nataon\u2019ny razany."
    },
    "24": {
        "1": "Tamin\u2019ny andron\u2019i Joiakima no niakaran\u2019i Nebokadnezara mpanjakan\u2019i Babylona hanafika ilay tany. Koa lasa mpanompon\u2019i Nebokadnezara nandritra ny telo taona i Joiakima. Nikomy taminy anefa izy.",
        "2": "Ary nalefan\u2019i Jehovah hamely azy ny mpandroba avy tamin\u2019ny Kaldeanina sy ny Syrianina sy ny Moabita ary ny taranak\u2019i Amona. Nalefany ireny mba hamely ny Joda sy handrava azy foana, araka ny tenin\u2019i Jehovah nolazainy tamin\u2019ny alalan\u2019ireo mpaminany mpanompony.",
        "3": "Noho ny baikon\u2019i Jehovah tokana ihany no nahatonga izany tamin\u2019ny Joda, mba hanesorana azy tsy ho eo imasony, noho ny fahotan\u2019i Manase, dia ny ratsy rehetra nataony,",
        "4": "sy noho ny ran\u2019olona tsy manan-tsiny nalatsany, ka nataony feno ran\u2019olona tsy manan-tsiny i Jerosalema. Koa tsy nety namela heloka i Jehovah.",
        "5": "Ary ny sisa amin\u2019ny tantaran\u2019i Joiakima, mbamin\u2019izay rehetra nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "6": "Farany, dia nodimandry any amin\u2019ny razany i Joiakima, ary i Joiakina zanany no nanjaka nandimby azy.",
        "7": "Ary tsy nivoaka avy ao amin\u2019ny taniny intsony ny mpanjakan\u2019i Ejipta, satria nalain\u2019ny mpanjakan\u2019i Babylona ny tany rehetran\u2019ny mpanjakan\u2019i Ejipta, nanomboka teo amin\u2019ny lohasaha falehan-driakan\u2019i Ejipta ka hatrany amin\u2019ny reniranon\u2019i Eofrata.",
        "8": "Valo ambin\u2019ny folo taona i Joiakina tamin\u2019izy nanomboka nanjaka, ary telo volana no nanjakany tany Jerosalema. Ny anaran-dreniny dia Nehosta, zanak\u2019i Elnatana avy any Jerosalema.",
        "9": "Nanao izay ratsy teo imason\u2019i Jehovah foana izy, toy izay rehetra nataon-drainy.",
        "10": "Nandritra izany fotoana izany, dia niakatra tany Jerosalema ny mpanompon\u2019i Nebokadnezara mpanjakan\u2019i Babylona. Ary natao fahirano ilay tan\u00e0na.",
        "11": "Raha mbola nanao fahirano azy io ny mpanompony, dia tonga hanafika an\u2019ilay tan\u00e0na i Nebokadnezara mpanjakan\u2019i Babylona.",
        "12": "Farany, dia nivoaka ho any amin\u2019ny mpanjakan\u2019i Babylona i Joiakina mpanjakan\u2019ny Joda, sy ny reniny sy ny mpanompony sy ny andrianany ary ny tandapany. Ary tamin\u2019ny taona fahavalo nanjakan\u2019ny mpanjakan\u2019i Babylona, dia nalainy ho babo i Joiakina.",
        "13": "Dia navoakan\u2019i Nebokadnezara ny zava-tsarobidy rehetra notehirizina tao an-tranon\u2019i Jehovah, sy ny zava-tsarobidy notehirizina tao an-tranon\u2019ny mpanjaka. Ary nopotipotehiny ny fitaovana volamena rehetra nataon\u2019i Solomona mpanjakan\u2019ny Israely tao amin\u2019ny tempolin\u2019i Jehovah, araka izay nolazain\u2019i Jehovah.",
        "14": "Ary nataony sesitany i Jerosalema manontolo sy ny andriana rehetra ary ny lehilahy matanjaka sy mahery fo rehetra mbamin\u2019ny mpanao asa tanana rehetra sy ny mpanorina manda fiarovana rehetra. Iray alina ny isan\u2019izy rehetra. Tsy nisy navelany afa-tsy ny vahoaka ambany saranga.",
        "15": "Nataony sesitany tany Babylona \u00e0ry i Joiakina. Ary nentiny avy any Jerosalema koa ny renin\u2019ny mpanjaka sy ireo vadin\u2019ny mpanjaka ary ny tandapany, mbamin\u2019ny olona ambony teo amin\u2019ilay tany, mba hatao sesitany tany Babylona.",
        "16": "Ary nentin\u2019ny mpanjakan\u2019i Babylona natao sesitany tany Babylona avokoa ny lehilahy matanjaka mpiady rehetra, dia ny lehilahy mahery fo niisa fito arivo, sy lehilahy arivo mpanao asa tanana sy mpanorina manda fiarovana.",
        "17": "Nataon\u2019ny mpanjakan\u2019i Babylona ho mpanjaka handimby an\u2019i Joiakina i Matania dadatoan\u2019i Joiakina, ary novany hoe Zedekia ny anarany.",
        "18": "Iraika amby roapolo taona i Zedekia tamin\u2019izy nanomboka nanjaka, ary iraika ambin\u2019ny folo taona no nanjakany tany Jerosalema. Ny anaran-dreniny dia Hamotala, zanak\u2019i Jeremia avy any Libna.",
        "19": "Nanao izay ratsy teo imason\u2019i Jehovah foana izy, sahala amin\u2019izay rehetra nataon\u2019i Joiakima.",
        "20": "Nahatezitra an\u2019i Jehovah ny zava-nisy tany Jerosalema sy Joda, ka nesoriny tsy ho eo imasony ny olona tany. Ary nikomy tamin\u2019ny mpanjakan\u2019i Babylona i Zedekia."
    },
    "25": {
        "1": "Ary tamin\u2019ny andro fahafolon\u2019ny volana fahafolo tamin\u2019ny taona fahasivy nanjakan\u2019i Zedekia, dia tonga hamely an\u2019i Jerosalema i Nebokadnezara mpanjakan\u2019i Babylona sy ny tafiny manontolo. Dia nitoby hanafika an\u2019i Jerosalema izy ireo, ka nanao manda nanodidina mba hanaovana fahirano azy.",
        "2": "Koa natao fahirano ilay tan\u00e0na, hatramin\u2019ny taona fahiraika ambin\u2019ny folo nanjakan\u2019i Zedekia Mpanjaka.",
        "3": "Ary mafy ny mosary tao an-tan\u00e0na tamin\u2019ny andro fahasivin\u2019ny volana fahefatra, ka tsy nisy sakafo hohanin\u2019ny vahoaka.",
        "4": "Ary voagorobaka ny mandan\u2019ny tan\u00e0na. Koa nandositra ny lehilahy mpiady rehetra raha mbola alina ny andro, ka nanaraka ny lalana mankany amin\u2019ilay vavahady teo anelanelan\u2019ny manda roa sosona, izay teo akaikin\u2019ny zaridainan\u2019ny mpanjaka. Efa nanodidina ny tan\u00e0na ny Kaldeanina tamin\u2019izay. Dia nandeha tamin\u2019ny lalana mankany Araba ny mpanjaka.",
        "5": "Nisy andia-miaramila kaldeanina nanenjika azy anefa, ka nahatratra azy teny amin\u2019ny lemaka karakaina any Jeriko. Koa niparitaka sy nandao azy ny miaramilany rehetra.",
        "6": "Dia nosamborin\u2019ny Kaldeanina ny mpanjaka, ka nentiny niakatra tany amin\u2019ny mpanjakan\u2019i Babylona tao Ribla, mba hisy didim-pitsarana havoaka momba azy.",
        "7": "Ary ny zanakalahin\u2019i Zedekia dia novonoin\u2019izy ireo teo imasony, ary ny mason\u2019i Zedekia kosa nopotsiriny. Dia nofatorany tamin\u2019ny gadra varahina izy, ka nentiny tany Babylona.",
        "8": "Ary tamin\u2019ny andro fahafiton\u2019ny volana fahadimy, izany hoe tamin\u2019ny taona fahasivy ambin\u2019ny folo nanjakan\u2019i Nebokadnezara mpanjakan\u2019i Babylona, dia tonga tao Jerosalema i Nebozaradana lehiben\u2019ny mpiaro ny mpanjakan\u2019i Babylona, sady mpanompony.",
        "9": "Dia nodoran\u2019i Nebozaradana ny tranon\u2019i Jehovah sy ny tranon\u2019ny mpanjaka ary ny trano rehetra tao Jerosalema. Nodorany koa ny tranon\u2019ny olona ambony rehetra.",
        "10": "Ary ny manda nanodidina an\u2019i Jerosalema dia narodan\u2019ny tafika manontolon\u2019ny Kaldeanina, izay niaraka tamin\u2019ilay lehiben\u2019ny mpiaro ny mpanjaka.",
        "11": "Ary ny vahoaka sisa tao an-tan\u00e0na, sy ireo nitsoaka mba hitolo-batana tamin\u2019ny mpanjakan\u2019i Babylona, ary ny olona sisa tavela, dia nentin\u2019i Nebozaradana lehiben\u2019ny mpiaro ny mpanjaka, ka nataony sesitany.",
        "12": "Navelany hijanona tao amin\u2019ilay tany kosa ny sasany tamin\u2019ireo olona ambany saranga, mba hikarakara tanimboaloboka. Ary nampanaovina asa an-terivozona koa izy ireny.",
        "13": "Nopotipotehin\u2019ny Kaldeanina ireo andry varahina teo amin\u2019ny tranon\u2019i Jehovah sy ireo kalesy ary ny ranomasina varahina izay tao an-tranon\u2019i Jehovah, ka nentin\u2019izy ireo tany Babylona ny varahina tamin\u2019ireny.",
        "14": "Dia nalainy ny fitoeran-davenona sy ny lapelina sy ny famonoan-jiro sy ny kaopy ary ny fitaovana varahina rehetra izay nampiasaina tamin\u2019ny fanompoana.",
        "15": "Nalain\u2019i Nebozaradana, lehiben\u2019ny mpiaro ny mpanjaka, koa ny fitondrana afo sy ny vilia baolina, izay tena volamena sy tena volafotsy daholo.",
        "16": "Efa tsy hay lazaina intsony ny lanjan\u2019ny varahina tamin\u2019ny fitaovana rehetra, izany hoe tamin\u2019ny andry roa sy ilay ranomasina ary ireo kalesy izay nataon\u2019i Solomona ho an\u2019ny tranon\u2019i Jehovah.",
        "17": "Valo ambin\u2019ny folo hakiho ny haavon\u2019ny andry tsirairay. Varahina ny loha andry teo amboniny, ary telo hakiho ny haavon\u2019ny loha andry. Ary varahina daholo ny harato nifampidipiditra sy ny ampongabendanitra nanodidina ny loha andry. Nisy toy izany koa teo ambonin\u2019ny harato nifampidipiditra, teo amin\u2019ilay andry faharoa.",
        "18": "Dia nalain\u2019i Nebozaradana, lehiben\u2019ny mpiaro ny mpanjaka, i Seraia lehiben\u2019ny mpisorona, sy Zefania mpisorona lefitra. Naka olona telo mpiandry varavarana koa izy.",
        "19": "Ireto kosa no nalainy avy tao an-tan\u00e0na: Tandapa iray nifehy ny lehilahy mpiady; lehilahy dimy anisan\u2019ireo afaka nankeo anatrehan\u2019ny mpanjaka ka hita tao an-tan\u00e0na; ny mpitan-tsoratry ny lehiben\u2019ny tafika, izany hoe ilay mpanangona vahoaka; ary enimpolo lahy teo amin\u2019ny vahoaka ka hita tao an-tan\u00e0na.",
        "20": "Nalain\u2019i Nebozaradana, lehiben\u2019ny mpiaro ny mpanjaka, ireo ka nentiny tany amin\u2019ny mpanjakan\u2019i Babylona tao Ribla.",
        "21": "Dia namely an\u2019ireo ny mpanjakan\u2019i Babylona, ka namono azy ho faty tao Ribla, tany Hamata. Koa nesorina tamin\u2019ny taniny ny Joda ka natao sesitany.",
        "22": "Ary i Gedalia zanak\u2019i Ahikama zanak\u2019i Safana no notendren\u2019i Nebokadnezara mpanjakan\u2019i Babylona hiandraikitra ny vahoaka sisa navelany tany Joda.",
        "23": "Raha vao ren\u2019ny lehiben\u2019ny tafika rehetra sy ny miaramilany fa nanendry an\u2019i Gedalia ny mpanjakan\u2019i Babylona, dia nankany amin\u2019i Gedalia tany Mizpa izy ireo, izany hoe i Ismaela zanak\u2019i Netania, sy Johanana zanak\u2019i Karea, sy Seraia zanak\u2019i Tanometa Netofatita, ary Jazania zanak\u2019ilay Makatita, niaraka tamin\u2019ny miaramilany avy.",
        "24": "Dia nianiana tamin\u2019izy ireo sy ny miaramilany i Gedalia, ary nanao hoe: \u201cAza matahotra ny ho mpanompon\u2019ny Kaldeanina. Mitoera eto amin\u2019ity tany ity ary manompoa ny mpanjakan\u2019i Babylona, dia hahita soa ianareo.\u201d",
        "25": "Tamin\u2019ny volana fahafito, dia tonga i Ismaela zanak\u2019i Netania zanak\u2019i Elisama tarana-mpanjaka, ary nisy folo lahy niaraka taminy. Ary namely an\u2019i Gedalia izy ireo, ka maty i Gedalia sy ny Jiosy ary ny Kaldeanina niaraka taminy tany Mizpa.",
        "26": "Dia niainga ny olona rehetra, na kely na lehibe, mbamin\u2019ireo lehiben\u2019ny tafika, ka nankany Ejipta, noho izy ireo natahotra ny Kaldeanina.",
        "27": "Ary tamin\u2019ny taona fahafito amby telopolo nanaovana sesitany an\u2019i Joiakina mpanjakan\u2019ny Joda, tamin\u2019ny andro fahafito amby roapolon\u2019ny volana faharoa ambin\u2019ny folo, tamin\u2019ny taona naha lasa mpanjaka an\u2019i Evila-merodaka mpanjakan\u2019i Babylona, dia nahazo sitraka taminy * i Joiakina mpanjakan\u2019ny Joda, ka navoakany avy tao am-ponja.",
        "28": "Dia nilaza zava-tsoa taminy i Evila-merodaka, ary nataony ambony noho ny seza fiandrianan\u2019ireo mpanjaka niaraka taminy tany Babylona ny seza fiandrianan\u2019i Joiakina.",
        "29": "Koa nesorin\u2019i Joiakina ny fitafiana nanaovany tao am-ponja, ary nihinan-kanina teo anatrehan\u2019ny mpanjaka mandrakariva izy, nandritra ny androm-piainany.",
        "30": "Ary nomena anjara sakafo tsy tapaka avy tamin\u2019ny mpanjaka izy, araka izay tokony ho azy isan\u2019andro, nandritra ny androm-piainany. [Fanamarihana ambany pejy]"
    }
}