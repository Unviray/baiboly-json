{
    "1": {
        "1": "1 Fahiny ela be, dia niteny tamin\u2019ny razantsika tamin\u2019ny alalan\u2019ny mpaminany Andriamanitra. Ary imbetsaka sady tamin\u2019ny fomba maro no nanaovany izany.",
        "2": "2 Amin\u2019izao andro farany izao kosa, dia miteny amintsika amin\u2019ny alalan\u2019ny Zanaka izy. Io Zanany io no notendreny ho mpandova ny zava-drehetra, ary tamin\u2019ny alalan\u2019io no nanaovany ireo rafitra nisy teto amin\u2019ity tontolo ity. *",
        "3": "3 Izy io no taratry ny voninahiny, ary mitovy tanteraka amin\u2019ny an\u2019Andriamanitra ny maha izy azy. Ny tenin\u2019ny heriny no anohanany ny zava-drehetra, ary rehefa avy nanao fanadiovana hahafaka ny fahotantsika izy, dia nipetraka eo ankavanan\u2019ny Lehibe, any amin\u2019ny avo.",
        "4": "4 Koa tonga ambony noho ny anjely izy, satria nandova anarana tsara lavitra noho ny an\u2019ireo.",
        "5": "5 Iza tamin\u2019ireo anjely, ohatra, no mba efa nitenenan\u2019Andriamanitra hoe: \u201cIanao no zanako, ary izaho efa tonga rainao androany\u201d? Ary koa hoe: \u201cIzaho ho rainy, ary izy ho zanako\u201d?",
        "6": "6 Rehefa hirahiny indray eo amin\u2019ny tany onenana ny Lahimatoany, dia hoy izy: \u201cAry aoka hiankohoka eo anatrehany ny anjelin\u2019Andriamanitra rehetra.\u201d",
        "7": "7 Hoy koa izy momba ny anjely: \u201cManao ny anjeliny ho fanahy * izy ary ireo mpanompony * ho lelafo.\u201d",
        "8": "8 Fa hoy kosa izy ny amin\u2019ny Zanaka: \u201cAndriamanitra no seza fiandriananao mandrakizay mandrakizay, ary tehim-pahitsiana ny tehim-panjakanao.",
        "9": "9 Tianao ny fahamarinana, fa halanao ny fandikan-dal\u00e0na. Izany no nahatonga an\u2019Andriamanitra, izay Andriamanitrao, hanosotra anao menaka fifaliana mihoatra noho ireo namanao.\u201d",
        "10": "10 Hoy koa izy: \u201cIanao, Tompo \u00f4, no nametraka ny fototry ny tany, fony tany am-piandohana, ary asan\u2019ny tananao ny lanitra.",
        "11": "11 Ho levona ireo, fa ianao kosa haharitra foana. Ary ho tonta toy ny akanjo ivelany ireo rehetra ireo,",
        "12": "12 sady havalonao toy ny akanjo, ka hosoloana toy ny akanjo ivelany, fa ianao kosa tsy miova, ary ny taonanao tsy hanam-pahataperana.\u201d",
        "13": "13 Fa iza tamin\u2019ireo anjely no mba efa nilazany hoe: \u201cMipetraha eto ankavanako mandra-panaoko ny fahavalonao ho fitoeran-tongotrao\u201d?",
        "14": "14 Tsy fanahy manao fanompoana ho an\u2019ny besinimaro ve izy rehetra, ka irahina hikarakara an\u2019ireo handova famonjena?"
    },
    "2": {
        "1": "2 Noho izany, dia ilaintsika hotandremana mafimafy kokoa noho ny hatramin\u2019izay ny zavatra efa rentsika, mba tsy ho voatarika hiala mihitsy isika.",
        "2": "2 Fa raha ny teny nampilazaina ny anjely aza natao mafy orina, ary raha novaliana ara-drariny daholo ny fandikan-dal\u00e0na sy ny tsy fankatoavana,",
        "3": "3 ataontsika ahoana no fandositra raha famonjena lehibe toy izao no ataontsika tsirambina? Ny Tompontsika mantsy no voalohany nilaza an\u2019io famonjena io. Ary nanamafy azy io tamintsika ireo nandre azy io.",
        "4": "4 Efa nanome porofo momba azy io koa Andriamanitra tamin\u2019ny alalan\u2019ny famantarana sy ny fambara ary ny fahagagana maro samihafa sady nizara fanahy masina araka ny sitrapony.",
        "5": "5 Fa tsy anjely no nasainy neken\u2019ilay tany onenana ho avy izay lazainay.",
        "6": "6 Fa nisy vavolombelona nanome porofon\u2019izany any ho any, nanao hoe: \u201cDia inona moa izay olombelona no tsaroanao? Ary inona moa izay zanak\u2019olona no karakarainao?",
        "7": "7 Efa nataonao ambany kely noho ny anjely izy, ary efa nosatrohanao voninahitra sy haja, sady notendrenao hiandraikitra ny asan\u2019ny tananao.",
        "8": "8 Ny zava-drehetra efa nasainao nanaiky azy ka nataonao eo ambany tongony.\u201d Koa rehefa nasain\u2019Andriamanitra nanaiky azy ny zava-drehetra, dia tsy nisy na iray aza tsy nanaiky azy. Mbola tsy hitantsika anefa ankehitriny hoe manaiky azy ny zava-drehetra.",
        "9": "9 Fa efa hitantsika i Jesosy, izay efa natao ambany kely noho ny anjely, sady misatroka voninahitra sy haja noho izy efa nandia fahafatesana, mba ho faty ho an\u2019ny rehetra noho ny hatsaram-panahy tsy manam-paharoan\u2019Andriamanitra.",
        "10": "10 Ho voninahitr\u2019Andriamanitra no nampisy ny zava-drehetra ary izy ihany koa no nisian\u2019ny zava-drehetra. Nitondra zanaka maro ho amin\u2019ny voninahitra izy, ary nety tokoa ny nataony rehefa nataony lavorary tamin\u2019ny alalan\u2019ny fahoriana ilay Mpitarika Lehibe Indrindra, izay mitondra famonjena ho an\u2019ireo.",
        "11": "11 Fa iray ihany no niavian\u2019izy roa tonta, na ilay manamasina na ireo hamasinina, hany ka tsy mahamenatra azy ny miantso azy ireo hoe \u201crahalahy\u201d,",
        "12": "12 araka ny teniny hoe: \u201cHanambara ny anaranao amin\u2019ny rahalahiko aho. Eo anivon\u2019ny fiangonana no hiderako anao an-kira.\u201d",
        "13": "13 Ary koa hoe: \u201cHatoky azy aho\u201d, sy hoe: \u201cIndreto izaho sy ireo zaza nomen\u2019i Jehovah ahy!\u201d",
        "14": "14 Koa satria manana nofo aman-dra ny \u201czaza\u201d, dia tonga nofo aman-dra toy izany koa izy, mba ho ny fahafatesany no hanafoanany an\u2019ilay manan-kery hahatonga fahafatesana, dia ny Devoly,",
        "15": "15 ary mba hanafahany an\u2019ireo rehetra nandevozina nandritra ny androm-piainany noho ny tahotra ny fahafatesana.",
        "16": "16 Fa tsy anjely mihitsy no ampiany amin\u2019izany, fa ny taranak\u2019i Abrahama.",
        "17": "17 Koa tsy maintsy tonga tahaka an\u2019ireo \u201crahalahiny\u201d izy tamin\u2019ny lafiny rehetra, mba ho tonga mpisoronabe mamindra fo sy mendri-pitokisana raha ny amin\u2019ny zavatra momba an\u2019Andriamanitra, ka hanolotra sorona fampihavanana noho ny fahotan\u2019ny olona.",
        "18": "18 Fa noho izy efa nijaly rehefa niharam-pitsapana, dia afaka manampy an\u2019izay iharam-pitsapana izy."
    },
    "3": {
        "1": "3 Noho izany, ry rahalahy masina izay nahazo fiantsoana ho any an-danitra toa ahy, eritrereto ilay apostoly sady mpisoronabe ekentsika, dia i Jesosy.",
        "2": "2 Mendri-pitokisana teo anatrehan\u2019Ilay nanendry azy ho toy izany izy, tahaka an\u2019i Mosesy koa izay mendri-pitokisana raha ny amin\u2019izay rehetra tao an-tranon\u2019Andriamanitra.",
        "3": "3 Mendrika hahazo voninahitra lehibe noho ny an\u2019i Mosesy mantsy i Jesosy, satria ny mpanao trano dia mendrika hahazo haja lehibe kokoa noho ny trano nataony.",
        "4": "4 Mazava ho azy fa nisy nanao ny trano rehetra, fa ilay nanao ny zava-drehetra kosa dia Andriamanitra.",
        "5": "5 Ary i Mosesy, izay mpanompo, dia mendri-pitokisana raha ny amin\u2019izay rehetra tao an-tranon\u2019Andriamanitra, mba ho porofon\u2019ny zavatra holazaina at\u1ef3 aoriana.",
        "6": "6 Fa i Kristy kosa mendri-pitokisana amin\u2019ny maha Zanaka miandraikitra ny ao an-tranon\u2019Andriamanitra rehetra azy. Isika izany tranony izany, raha hazonintsika mafy hatramin\u2019ny farany ny fahasahiantsika miteny sy ny fireharehantsika noho ny fanantenantsika.",
        "7": "7 Koa araka ny lazain\u2019ny fanahy masina hoe: \u201cRaha mihaino ny feony ianareo anio,",
        "8": "8 dia aza manamafy ny fonareo toy ny tamin\u2019ilay fotoana nampisy fahatezerana mafy, toy ny tamin\u2019ilay andro fitsapana tany an-tany efitra,",
        "9": "9 fony nitsapa toetra ahy tamin\u2019ny fisedrana ny razanareo, kanefa efa nahita ny asako nandritra ny efapolo taona izy ireo.",
        "10": "10 Izany no nahatonga ahy hahatsapa rikoriko tamin\u2019ity taranaka ity, ka nilazako hoe: \u2018Olona maniasia ao am-pony foana ireo, ary tsy mahalala ny lalako.\u2019",
        "11": "11 Koa nianiana tamin-katezerana aho hoe: \u2018Tsy hiditra amin\u2019ny fitsaharako ireo.\u2019\u201d",
        "12": "12 Koa tandremo, ry rahalahy, sao misy aminareo koa hanjary hanana fo ratsy sady tsy mino, ka hiala amin\u2019ilay Andriamanitra velona.",
        "13": "13 Fa mifananara hatrany kosa isan\u2019andro, raha mbola misy koa azo atao hoe \u201cAnio\u201d, sao misy aminareo ho mafy fo noho ny hery mamitaky ny ota.",
        "14": "14 Tsy ho tonga tahaka an\u2019i Kristy mantsy isika, raha tsy hazonintsika mafy hatramin\u2019ny farany ilay toky nananantsika tamin\u2019ny voalohany,",
        "15": "15 dieny mbola lazaina hoe: \u201cRaha mihaino ny feony ianareo anio, dia aza manamafy ny fonareo toy ny tamin\u2019ilay fotoana nampisy fahatezerana mafy.\u201d",
        "16": "16 Fa iza moa ireo nandre nefa mbola nahatonga fahatezerana mafy ihany? Tsy ireo rehetra nentin\u2019i Mosesy nivoaka avy tany Ejipta ve?",
        "17": "17 Ary iza koa no naharikoriko an\u2019Andriamanitra nandritra ny efapolo taona? Tsy ireo nanota ve ka maty niampatrampatra tany an-tany efitra?",
        "18": "18 Ary iza no nianianany hoe tsy hiditra amin\u2019ny fitsaharany, afa-tsy ireo tsy nankat\u00f2?",
        "19": "19 Koa hitantsika, araka izany, fa tsy afaka niditra izy ireo noho ny tsy finoany."
    },
    "4": {
        "1": "4 Koa satria mbola misy fampanantenana hidirana amin\u2019ny fitsaharany, dia aoka isika hatahotra sao hisy aminareo, indray andro any, ho hita ho tsy mendrika hahazo izany fampanantenana izany.",
        "2": "2 Isika koa mantsy mba efa nilazana ny vaovao tsara toa azy ireo. Tsy nahasoa azy ireo anefa ny teny reny, satria tsy nanana finoana toy ny an\u2019ireo nihaino izy ireo.",
        "3": "3 Fa isika izay mino no tena miditra amin\u2019ilay fitsaharana, araka ny nolazainy hoe: \u201cKoa nianiana tamin-katezerana aho hoe: \u2018Tsy hiditra amin\u2019ny fitsaharako ireo\u2019\u201d, na dia efa hatramin\u2019ny nanorenana izao tontolo izao aza no vita ny asany.",
        "4": "4 Ary nilaza ny andro fahafito izy ao amin\u2019ny andinin-teny anankiray, manao hoe: \u201cAry nitsahatra tamin\u2019ny asany rehetra Andriamanitra tamin\u2019ny andro fahafito\u201d,",
        "5": "5 ary hoy koa izy ao amin\u2019ity andininy ity: \u201cTsy hiditra amin\u2019ny fitsaharako ireo.\u201d",
        "6": "6 Koa satria mbola azo atao ny miditra amin\u2019izany fitsaharana izany, sady tsy niditra koa ireo nitoriana ny vaovao tsara tamin\u2019ny voalohany noho izy ireo tsy nankat\u00f2,",
        "7": "7 dia manondro andro iray indray izy rehefa nilaza tao amin\u2019ny salamon\u2019i Davida, ela be tat\u1ef3 aoriana, hoe: \u201cAnio\u201d, araka ny efa voalaza tetsy aloha hoe: \u201cRaha mihaino ny feony ianareo anio, dia aza manamafy ny fonareo.\u201d",
        "8": "8 Fa raha nentin\u2019i Josoa tany amin\u2019ny toeram-pitsaharana tokoa izy ireo, dia tsy ho niresaka andro iray hafa Andriamanitra taorian\u2019izany.",
        "9": "9 Koa mbola misy sabata fitsaharana ho an\u2019ny olon\u2019Andriamanitra.",
        "10": "10 Fa izay olona niditra tamin\u2019ny fitsaharan\u2019Andriamanitra dia nitsahatra tamin\u2019ny asany koa, tahaka ny nitsaharan\u2019Andriamanitra tamin\u2019ny asany.",
        "11": "11 Koa aoka isika hanao izay rehetra azontsika atao mba hidirana amin\u2019izany fitsaharana izany, sao hisy amintsika koa ho latsaka ao amin\u2019ny tsy fankatoavana mitovy amin\u2019izany.",
        "12": "12 Fa velona sy mahery ny tenin\u2019Andriamanitra, eny, maranitra noho ny sabatra roa lela, ary manindrona ka mahavita manavaka ny miseho ivelany * sy ny any am-po ary mampisaraka ny tonon-taolana sy ny tsoka, ka mahay mamantatra ny eritreritry ny fo sy ny fikasany.",
        "13": "13 Ary tsy misy zavaboary izay tsy mibaribary eo imasony, fa ny zavatra rehetra dia mihanjahanja sy miharihary eo imason\u2019ilay hanao ampamoaka antsika.",
        "14": "14 Ary manana mpisoronabe ambony, izay lasa nankany an-danitra, isika. I Jesosy, Zanak\u2019Andriamanitra izany mpisoronabe izany. Koa aoka \u00e0ry isika hanaiky azy foana.",
        "15": "15 Fa tsy mba mpisoronabe tsy mahay mangoraka antsika amin\u2019ny fahalementsika no ananantsika, fa izay efa notsapaina tamin\u2019ny lafiny rehetra toa antsika koa, nefa tsy nanota.",
        "16": "16 Koa aoka \u00e0ry isika hanatona ny seza fiandrianan\u2019ny hatsaram-panahy tsy manam-paharoa, ary ho sahy hiteny rehefa manao izany. Amin\u2019izay isika dia hahazo famindram-po ary hanehoana hatsaram-panahy tsy manam-paharoa, mba hahazoana fanampiana amin\u2019ny fotoana mety."
    },
    "5": {
        "1": "5 Ary alaina avy amin\u2019ny olona ny mpisoronabe rehetra ka tendrena hanompo an\u2019Andriamanitra, hahasoa ny olona, mba hanolorany fanomezana sy sorona noho ny ota.",
        "2": "2 Mahay mitondra mora an\u2019ireo tsy mahalala sy manao hadisoana izy, satria ny tenany koa aza mba voahodidin\u2019ny fahalemeny ihany,",
        "3": "3 ka tsy maintsy manao fanatitra noho ny otan\u2019ny tenany sy ny an\u2019ny vahoaka koa izy.",
        "4": "4 Raha misy mahazo izany voninahitra izany, dia tsy noho ny sitrapony akory, fa noho ny fiantsoan\u2019Andriamanitra ihany, tahaka ny tamin\u2019i Arona.",
        "5": "5 Dia toy izany koa i Kristy: Tsy izy no nanome voninahitra ny tenany mba ho mpisoronabe, fa ilay niteny momba azy hoe: \u201cIanao no zanako, ary izaho efa tonga rainao androany.\u201d",
        "6": "6 Araka ny lazainy any amin\u2019ny andinin-teny hafa hoe: \u201cMpisorona mandrakizay ianao, tahaka an\u2019i Melkizedeka.\u201d",
        "7": "7 Fony mbola nofo i Kristy, dia nitalaho sy niangavy tamin\u2019Ilay nahay namonjy azy tsy ho faty, ary nitaraindraina mafy sy nitomany, ka nohenoina noho ny fahatahorany an\u2019Andriamanitra.",
        "8": "8 Na dia Zanaka aza izy, dia nianatra nankat\u00f2 avy tamin\u2019ny zavatra niaretany.",
        "9": "9 Ary rehefa avy natao lavorary izy, dia nahatonga an\u2019izay rehetra mankat\u00f2 azy hahazo famonjena mandrakizay,",
        "10": "10 satria notendren\u2019Andriamanitra ho mpisoronabe tahaka an\u2019i Melkizedeka izy.",
        "11": "11 Betsaka ny zavatra azonay lazaina momba azy, ary sarotra hazavaina, satria tsy mazoto mihaino ianareo.",
        "12": "12 Fa na dia tokony ho efa mpampianatra aza ianareo raha ny fahelan\u2019ny fotoana no jerena, dia mbola mila olona hampianatra anareo hatramin\u2019ny voalohany ny fampianarana fototra momba ny fanambarana masin\u2019Andriamanitra, ka nanjary tahaka an\u2019ireo mila ronono, fa tsy ventin-kanina.",
        "13": "13 Fa izay rehetra mivelona amin\u2019ny ronono dia tsy mahay tsara ny tenin\u2019ny fahamarinana, satria mbola zaza.",
        "14": "14 Fa ny ventin-kanina kosa dia ho an\u2019ny olona matotra, izay manana fahaiza-misaina efa nozarina hanavaka ny tsara sy ny ratsy, satria nampiasaina."
    },
    "6": {
        "1": "6 Koa satria efa nialantsika ny fampianarana fototra momba an\u2019i Kristy, dia aoka isika handroso haingana ho amin\u2019ny fahamatorana, ka tsy hametraka fototra indray, dia fibebahana amin\u2019ny asa maty, finoana an\u2019Andriamanitra,",
        "2": "2 fampianarana ny amin\u2019ny batisa samihafa sy fametrahan-tanana sy fitsanganana amin\u2019ny maty ary fitsarana mandrakizay.",
        "3": "3 Ary hanao izany isika, raha avelan\u2019Andriamanitra.",
        "4": "4 Fa izay olona efa nohazavaina indray mandeha monja, sy efa nanandrana ny fanomezana maimaim-poana avy any an-danitra, sy efa anisan\u2019ny nahazo ny fanahy masina,",
        "5": "5 ary efa nanandrana ny teny tsaran\u2019Andriamanitra sy ny herin\u2019ilay tontolo ho avy,",
        "6": "6 kanefa nihemotra, dia tsy azo velomina indray ho amin\u2019ny fibebahana, satria mamantsika ny Zanak\u2019Andriamanitra amin\u2019ny hazo fijaliana indray izy ireo, ka manala baraka azy ampahibemaso.",
        "7": "7 Mifoka ny ranonorana milatsaka matetika eo aminy, ohatra, ny tany ka mamokatra zavamaniry tsara ho an\u2019ny mpamboly. Amin\u2019izay ny tany dia mahazo fitahiana avy amin\u2019Andriamanitra.",
        "8": "8 Fa raha tsilo sy ahidratsy kosa no vokarin\u2019izany tany izany, dia tsy misy ilana azy * ilay izy ary tsy ho ela dia hozonina, ka hodorana no hiafarany.",
        "9": "9 Na dia miteny toy izany aza anefa izahay ry malala, dia matoky fa manana zavatra tsara kokoa ianareo, sy manana zavatra mitondra famonjena.",
        "10": "10 Andriamanitra mantsy tsy mba tsy marina ka hanadino izay nataonareo, sy ny fitiavana nasehonareo ho an\u2019ny anarany, tamin\u2019ny nikarakaranareo sady mbola ikarakaranareo ny olona masina.",
        "11": "11 Ary irinay ianareo tsirairay mba haneho fahazotoana toy izany koa, mba ho tena azonareo antoka tanteraka hatramin\u2019ny farany ilay fanantenana.",
        "12": "12 Amin\u2019izay dia tsy ho kamo ianareo, fa hanahaka kosa an\u2019ireo mandova ny fampanantenana noho izy ireo nanana finoana sy faharetana.",
        "13": "13 Fa nianiana tamin\u2019ny tenany Andriamanitra fony izy nilaza ny fampanantenany tamin\u2019i Abrahama, satria tsy misy lehibe noho ny tenany azony nianianana.",
        "14": "14 Koa hoy izy: \u201cHitahy dia hitahy anao tokoa aho, ary hataoko maro dia maro ianao.\u201d",
        "15": "15 Koa nahazo izany fampanantenana izany i Abrahama, rehefa avy nampiseho faharetana.",
        "16": "16 Fa mianiana amin\u2019izay lehibe noho izy ny olona. Ary mampitsahatra ny adihevitra rehetra ny fianianana ataony, satria efa antoka ara-dal\u00e0na izany amin\u2019ny olona.",
        "17": "17 Ary nanao toy izany Andriamanitra ka nianiana rehefa te hampiseho mazava kokoa amin\u2019ireo mpandova ny fampanantenana fa tsy miova ny fikasany.",
        "18": "18 Amin\u2019izay dia mba ho zavatra roa tsy mety miova sady tsy hain\u2019Andriamanitra andaingana no ahazoantsika fampirisihana mafy mba hifikitra amin\u2019ny fanantenana napetraka teo anoloantsika, dia isika izay nandositra ho amin\u2019ny fialofana.",
        "19": "19 Izany fanantenana ananantsika izany no vatofantsiky ny aintsika, sady azo antoka no mafy orina, ary miditra ao ambadiky ny ridao.",
        "20": "20 Tao koa no niditra ho antsika ny mpialoha lalana, dia i Jesosy, izay tonga mpisoronabe mandrakizay tahaka an\u2019i Melkizedeka."
    },
    "7": {
        "1": "7 Io Melkizedeka io ilay mpanjakan\u2019i Salema, sy mpisoron\u2019ilay Andriamanitra Avo Indrindra, ary izy ilay nitsena an\u2019i Abrahama niverina avy nandresy mpanjaka maro, ka nitso-drano azy,",
        "2": "2 ary izy ilay nomen\u2019i Abrahama ny ampahafolon\u2019ny zava-drehetra. Raha adika ny hoe Melkizedeka dia hoe \u201cMpanjakan\u2019ny Fahamarinana\u201d aloha voalohany, ary mpanjakan\u2019i Salema koa izy, izany hoe \u201cMpanjakan\u2019ny Fiadanana.\u201d",
        "3": "3 Tsy nanan-dray izy ary tsy nanan-dreny, tsy nanana tetirazana, tsy nisy fiandohana ny androm-piainany sady tsy nisy fiafarana, fa natao nitovy tamin\u2019ilay Zanak\u2019Andriamanitra izy, ka mitoetra ho mpisoronabe mandrakizay.",
        "4": "4 Koa diniho \u00e0ry ny fahalehibeazan\u2019izany lehilahy izany: Nanome azy ny ampahafolon\u2019ny zavatra tsara indrindra nobaboiny i Abrahama, loham-pianakaviana.",
        "5": "5 Marina fa ireo anisan\u2019ny taranak\u2019i Levy izay tonga mpisorona, dia nodidian\u2019ny Lal\u00e0na hanangona ny ampahafolon-karena avy tamin\u2019ny olona, izany hoe avy tamin\u2019ireo rahalahiny, na dia naterak\u2019i * Abrahama koa aza ireo.",
        "6": "6 Fa io lehilahy io kosa, izay tsy mba taranak\u2019i Levy, dia nahazo ampahafolon-karena avy tamin\u2019i Abrahama, ka nitso-drano an\u2019ilay nomena ny fampanantenana.",
        "7": "7 Koa tsy misy iadian-kevitra fa izay kely no mahazo tsodrano avy amin\u2019izay lehibe noho izy.",
        "8": "8 Ary ny amin\u2019ilay iray, dia olombelona mety maty no mahazo ampahafolon-karena, fa ny amin\u2019ilay iray kosa, dia ilay voaporofo fa velona.",
        "9": "9 Ary na i Levy izay mandray ny ampahafolon-karena aza dia nandoa ny ampahafolon-karena tamin\u2019ny alalan\u2019i Abrahama, raha azoko atao ny milaza izany,",
        "10": "10 satria mbola tao an-kibon\u2019i Abrahama izy fony i Melkizedeka nitsena an\u2019io razambeny io.",
        "11": "11 Koa raha tena nahatonga ny olona ho lavorary ny fisoronan\u2019ny Levita\u2014satria anisan\u2019ny Lal\u00e0na nomena ny vahoaka izy io\u2014dia inona indray no ilana hanendrena mpisorona hafa lazaina hoe tahaka an\u2019i Melkizedeka, fa tsy tahaka an\u2019i Arona?",
        "12": "12 Koa satria ovana ny fisoronana, dia tsy maintsy ovana koa ny lal\u00e0na.",
        "13": "13 Fa anisan\u2019ny foko hafa ilay lehilahy resahina amin\u2019izany, ary tsy nisy olona nanompo teo amin\u2019ny alitara avy tamin\u2019io foko io.",
        "14": "14 Hita mazava fa avy tamin\u2019ny fokon\u2019i Joda ny Tompontsika, dia foko tsy mba voalazan\u2019i Mosesy ho nisy mpisorona.",
        "15": "15 Ary vao mainka hita mazava kokoa fa misy mpisorona iray hafa tendrena, izay tahaka an\u2019i Melkizedeka.",
        "16": "16 Tsy araka ny lal\u00e0na miorina amin\u2019ny nofo no nahatonga azy ho toy izany, fa araka ny herin\u2019ny fiainana tsy mety levona,",
        "17": "17 satria izao no voalaza, ho vavolombelona: \u201cMpisorona mandrakizay ianao, tahaka an\u2019i Melkizedeka.\u201d",
        "18": "18 Azo antoka \u00e0ry fa nofoanana ilay didy teo aloha noho izy io nalemy sy tsy nisy vokany.",
        "19": "19 Fa ny Lal\u00e0na dia tsy nahatonga na inona na inona ho lavorary, fa ny nahavita izany kosa dia ny nampidirana fanantenana tsara kokoa, izay anatonantsika an\u2019Andriamanitra.",
        "20": "20 Ary satria tsy natao izany raha tsy noho ny fianianana mafy,",
        "21": "21 \u2014nisy tokoa olona tonga mpisorona nefa tsy noho ny fianianana mafy, fa misy anankiray kosa tonga mpisorona noho ny fianianan\u2019Ilay nilaza toy izao momba azy: \u201cNianiana i Jehovah ka tsy hanenina, eny, nianiana izy hoe: \u2018Mpisorona mandrakizay ianao\u2019\u201d\u2014",
        "22": "22 dia izany no nahatonga an\u2019i Jesosy ho antoka ny amin\u2019ny fifanekena tsara kokoa.",
        "23": "23 Maro ny mpisorona tsy maintsy nifandimby, satria tsy navelan\u2019ny fahafatesana haharitra ho mpisorona izy ireo.",
        "24": "24 Fa izy kosa manana fisoronana tsy misy mpandimby, satria izy velona mandrakizay.",
        "25": "25 Koa mahavonjy tanteraka an\u2019ireo manatona an\u2019Andriamanitra amin\u2019ny alalany koa izy, satria velona mandrakariva mba hiangavy ho an\u2019ireo.",
        "26": "26 Ary mpisoronabe toy izany no mety amintsika, eny, mpisoronabe tsy mivadika, tso-po, tsy misy loto, tafasaraka amin\u2019ny mpanota, ary nanjary avo noho ny lanitra.",
        "27": "27 Tsy mila manao tahaka an\u2019ireny mpisoronabe ireny izy, ka manolotra sorona isan\u2019andro, voalohany noho ny otan\u2019ny tenany, ary avy eo noho ny otan\u2019ny vahoaka. Fa efa nataony indray mandeha monja izany rehefa nanolotra ny tenany izy.",
        "28": "28 Lehilahy manana fahalemena no tendren\u2019ny Lal\u00e0na ho mpisoronabe, fa Zanaka natao lavorary mandrakizay kosa no tendren\u2019ny tenin\u2019ny fianianana mafy, izay tonga taorian\u2019ny Lal\u00e0na."
    },
    "8": {
        "1": "8 Ary izao no votoatin\u2019izany voalaza rehetra izany: Mpisoronabe toy izany no ananantsika, ary mipetraka eo ankavanan\u2019ny seza fiandrianan\u2019ny Lehibe any an-danitra izy,",
        "2": "2 sy mpanompo ho an\u2019ny besinimaro ary manompo ao amin\u2019ny toerana masina sy ny tena tranolay, izay naorin\u2019i Jehovah fa tsy naorin\u2019olona.",
        "3": "3 Fa tendrena mba hanolotra fanomezana sy sorona ny mpisoronabe rehetra. Koa tokony mba hanan-katolotra koa izy.",
        "4": "4 Tsy ho mpisorona izy raha et\u1ef3 an-tany, satria efa eo ireo olona manolotra ny fanomezana araka ny Lal\u00e0na.",
        "5": "5 Ireo olona ireo anefa dia manao fanompoana masina izay tandindona fotsiny sady aloky ny zavatra any an-danitra, araka ny nandidian\u2019Andriamanitra an\u2019i Mosesy, fony izy hanamboatra ilay tranolay. Hoy mantsy Andriamanitra: \u201cTandremo mba ho araka ny modely naseho anao tat\u1ef3 an-tendrombohitra no hanaovanao ny zava-drehetra.\u201d",
        "6": "6 Fa fanompoana ho an\u2019ny besinimaro, izay fanompoana tsara lavitra noho izany kosa no azon\u2019i Jesosy ankehitriny, hany ka mpanelanelana amin\u2019ny fifanekena tsara kokoa mifanitsy amin\u2019izany izy, dia fifanekena izay naorina ara-dal\u00e0na tamin\u2019ny fampanantenana tsara kokoa.",
        "7": "7 Fa raha tsy nisy tsininy ilay fifanekena voalohany, dia tsy nisy nilana fifanekena faharoa.",
        "8": "8 Fa tena manome tsiny ny vahoaka izy, rehefa miteny hoe: \u201c\u2018Ho avy ny andro\u2019, hoy i Jehovah, \u2018izay hanaovako fifanekena vaovao amin\u2019ny taranak\u2019Israely sy ny taranak\u2019i Joda.",
        "9": "9 Tsy araka ilay fifanekena nataoko tamin\u2019ny razany, tamin\u2019ny andro nitantanako azy nivoaka avy tany Ejipta anefa izany, satria tsy nitana ny fifanekena nataoko taminy izy ireo, ka tsy niraharaha azy ireo intsony aho\u2019, hoy i Jehovah.\u201d",
        "10": "10 \u201c\u2018Fa izao no fifanekena hataoko amin\u2019ny taranak\u2019Israely, rehefa afaka izany andro izany\u2019, hoy i Jehovah: \u2018Hataoko ao an-tsainy ny lal\u00e0ko sady hosoratako ao am-pony. Dia ho Andriamaniny aho, ary izy ireo ho oloko.",
        "11": "11 \u201c\u2018Samy tsy hampianatra ny mpiray firenena aminy sy ny rahalahiny intsony mihitsy izy ireo hoe: \u201cMahalal\u00e0 an\u2019i Jehovah!\u201d Fa hahalala ahy izy rehetra, manomboka amin\u2019ny kely indrindra ka hatramin\u2019ny lehibe indrindra.",
        "12": "12 Fa hamindra fo amin\u2019ny tsy fahamarinana nataony aho, ary tsy hotsarovako intsony mihitsy ny fahotany.\u2019\u201d",
        "13": "13 Ambarany ho efa lany andro ilay taloha rehefa miteny izy hoe \u201cfifanekena vaovao.\u201d Ary izay efa lany andro sy mihantitra dia madiva ho levona."
    },
    "9": {
        "1": "9 Tao amin\u2019ilay fifanekena taloha \u00e0ry, dia nisy lal\u00e0na momba ny fanompoana masina, ary nisy toerana masina tet\u1ef3 an-tany.",
        "2": "2 Fa naorina ny efitra voalohan\u2019ny tranolay, ka tao amin\u2019io efitra io no nisy ny fitoeran-jiro sy ny latabatra ary ny mofo aseho. Ary nantsoina hoe \u201cny Toerana Masina\u201d io efitra io.",
        "3": "3 Fa tao ambadik\u2019ilay ridao faharoa kosa no nisy ilay efitra nantsoina hoe \u201cny Masina Indrindra.\u201d",
        "4": "4 Tao no nisy ny fitaovana volamena fandoroana emboka manitra sy ny Vata misy ny fifanekena izay voapetaka takela-bolamena izy manontolo. Ary tao amin\u2019io Vata io no nasiana ny siny volamena nisy ny mana, sy ny tehin\u2019i Arona izay nitsimoka, ary ny takela-baton\u2019ny fifanekena.",
        "5": "5 Ary teo amboniny no nisy ny kerobima be voninahitra izay nanaloka an\u2019ilay sarony fampihavanana. Tsy fotoana tokony hiresahana an\u2019izany amin\u2019ny an-tsipiriany anefa izao.",
        "6": "6 Rehefa voaorina toy izany ireo zavatra ireo, dia miditra foana ao amin\u2019ny efitra voalohan\u2019ilay tranolay ny mpisorona mba hanao fanompoana masina.",
        "7": "7 Fa ny mpisoronabe irery ihany kosa no miditra indray mandeha isan-taona ao amin\u2019ilay efitra faharoa. Ary tsy miditra ao izy raha tsy mitondra ra, izay atolony noho ny amin\u2019ny tenany sy noho ny fahotana nataon\u2019ny vahoaka vokatry ny tsy fahalalany.",
        "8": "8 Koa asehon\u2019ny fanahy masina mazava \u00e0ry fa mbola tsy naharihary ny lalana mankao amin\u2019ny toerana masina raha mbola nijoro ilay tranolay voalohany.",
        "9": "9 Fanoharana enti-milaza an\u2019izao fotoana voatondro izao io tranolay io. Araka io fanoharana io, dia misy fanomezana sy sorona atolotra, izay tsy mahalavorary ny feon\u2019ny fieritreretan\u2019ny olona manao fanompoana masina.",
        "10": "10 Fa momba ny hanina sy ny zava-pisotro ary ny fandrobohana samihafa fotsiny ny fanomezana sy ny sorona. Ny lal\u00e0na no nitaky ireny zavatra momba ny nofo ireny, ary tsy maintsy notandremana ireny mandra-pahatongan\u2019ny fotoam-panitsiana voatondro.",
        "11": "11 Fa rehefa tonga kosa i Kristy, izay mpisoronabe ny amin\u2019ny zava-tsoa efa ananantsika, dia tao amin\u2019ny tranolay lehibe kokoa sy lavorary kokoa ary tsy nataon-tanana, izany hoe, tranolay tsy anisan\u2019izao zavatra ary izao,",
        "12": "12 no nidirany. Ary tsy ran\u2019osilahy sy ran\u2019ny vantotr\u2019ombilahy no nentiny niditra, fa ny ran\u2019ny tenany mihitsy, ka niditra indray mandeha monja tao amin\u2019ny toerana masina izy, ary nahazo fanafahana mandrakizay ho antsika.",
        "13": "13 Fa raha ny ran\u2019osilahy sy ny ran\u2019ombilahy ary ny lavenom-bantotr\u2019ombivavy izay nafafy teo amin\u2019izay naloto aza manamasina ka tonga hatramin\u2019ny fanadiovana ny nofo,",
        "14": "14 mainka fa ny ran\u2019i Kristy? Nanolotra ny tenany tsy misy tsiny tamin\u2019Andriamanitra tamin\u2019ny alalan\u2019ny fanahy mandrakizay mantsy izy, ary ny rany no manadio ny feon\u2019ny fieritreretantsika ho afaka amin\u2019ny asa maty mba hanaovantsika fanompoana masina ho an\u2019ilay Andriamanitra velona.",
        "15": "15 Koa izany no mahatonga azy ho mpanelanelana amin\u2019ny fifanekena vaovao. Amin\u2019izay dia hahazo fampanantenana ny amin\u2019ny lova mandrakizay ireo voantso. Fa maty i Kristy mba hanafahana azy ireo amin\u2019ny alalan\u2019ny vidim-panavotana, ka hanavotana azy ireo tamin\u2019ny fandikan-dal\u00e0na teo ambanin\u2019ilay fifanekena taloha.",
        "16": "16 Rehefa misy mantsy fifanekena atao, dia takina ny hahafatesan\u2019ilay olona nanao fifanekena.",
        "17": "17 Fa izay vonoina atao sorona no mampanan-kery ny fifanekena, satria tsy manan-kery mihitsy izy io raha mbola velona ilay olona nanao fifanekena.",
        "18": "18 Koa na ilay fifanekena taloha aza tsy natao nanan-kery raha tsy nisy ra.",
        "19": "19 Fa fony nolazain\u2019i Mosesy tamin\u2019ny olona rehetra ny didy tsirairay araka ny Lal\u00e0na, dia nalainy ny ran\u2019ny vantotr\u2019ombilahy sy ny ran\u2019osilahy mbamin\u2019ny rano, ka volonondry mena midorehitra sy hysopa * no namafazany izany teo amin\u2019ny boky sy ny vahoaka rehetra,",
        "20": "20 sady hoy izy: \u201cIty no ran\u2019ny fifanekena izay nandidian\u2019Andriamanitra anareo.\u201d",
        "21": "21 Ary nofafazany ra ny tranolay sy ny fanaka rehetra fanaovana fanompoana ho an\u2019ny besinimaro.",
        "22": "22 Saika ny zava-drehetra no diovina amin\u2019ny ra, araka ny Lal\u00e0na. Ary raha tsy misy ra alatsaka dia tsy misy famelan-keloka.",
        "23": "23 Koa tokony hodiovina amin\u2019izany fomba izany koa ny tandindon\u2019ny zavatra any an-danitra, fa ny zavatra any an-danitra kosa dia diovina amin\u2019ny sorona tsara kokoa.",
        "24": "24 Fa tsy toerana masina nataon-tanana, izay tahaka an\u2019ilay tena izy, no nidiran\u2019i Kristy, fa ny lanitra mihitsy, mba hisehoany ankehitriny eo anatrehan\u2019Andriamanitra ho antsika.",
        "25": "25 Ary tsy niditra mba hanolotra matetika ny tenany izy, toy ny fanaon\u2019ny mpisoronabe izay miditra isan-taona ao amin\u2019ny toerana masina, sady mitondra ra nefa tsy ny ran\u2019ny tenany.",
        "26": "26 Raha izany mantsy, dia ho voatery nijaly matetika izy nanomboka tamin\u2019ny nanorenana izao tontolo izao. Fa ankehitriny, dia niseho indray mandeha monja izy mandritra ny fifaranan\u2019ireo rafitra nisy teto amin\u2019ity tontolo ity, mba hanaisotra ny ota amin\u2019ny alalan\u2019ny soron\u2019ny tenany.",
        "27": "27 Natao ho faty indray mandeha monja ny olona, ary hisy fitsarana avy eo,",
        "28": "28 dia tahaka izany koa no nanolorana an\u2019i Kristy indray mandeha monja mba hitondra ny fahotan\u2019ny maro. Ary rehefa hiseho fanindroany izy, dia tsy hanaisotra fahotana, fa hiseho amin\u2019ireo miandry azy fatratra ho famonjena an\u2019ireo."
    },
    "10": {
        "1": "10 Koa satria aloky ny zavatra tsara ho avy ny Lal\u00e0na fa tsy ny tena izy, dia tsy ho vitan\u2019ny olona mihitsy ny hahalavorary an\u2019ireo manatona an\u2019Andriamanitra, eny, tsy ho vitany amin\u2019ny alalan\u2019ny sorona tsy miova atolony isan-taona.",
        "2": "2 Tsy efa natsahatra ve ny fanolorana sorona raha vitan\u2019ny olona izany? Raha izany mantsy no izy, dia tsy ho nahatsiaro ny tenany ho mpanota intsony ireo manao fanompoana masina, izay nodiovina indray mandeha monja.",
        "3": "3 Ny mifanohitra amin\u2019izany aza no izy, fa mampahatsiahy isan-taona isan-taona ny amin\u2019ny ota ireny sorona ireny,",
        "4": "4 satria tsy mahavita manaisotra ny ota ny ran\u2019ombilahy sy ny ran\u2019osilahy.",
        "5": "5 Koa rehefa tonga teo amin\u2019izao tontolo izao izy, dia nanao hoe: \u201c\u2018Tsy tianao ny sorona sy ny fanatitra, fa nanomana vatana ho ahy ianao.",
        "6": "6 Tsy nankasitrahanao koa ny fanatitra dorana manontolo sy ny fanatitra noho ny ota.\u2019",
        "7": "7 Dia hoy aho: \u2018Int\u1ef3 aho tonga mba hanao ny sitraponao, Andriamanitra \u00f4! Voasoratra ao amin\u2019ny horonam-boky ny momba ahy.\u2019\u201d",
        "8": "8 Niteny aloha izy hoe: \u201cSady tsy tianao no tsy sitrakao ny sorona sy ny fanatitra, mbamin\u2019ny fanatitra dorana manontolo sy ny fanatitra noho ny ota\u201d\u2014natolotra araka ny Lal\u00e0na ireny sorona ireny\u2014",
        "9": "9 ary avy eo, dia hoy mihitsy izy: \u201cInt\u1ef3 aho tonga mba hanao ny sitraponao.\u201d Esoriny ilay voalohany mba hanamafisany orina an\u2019ilay faharoa.",
        "10": "10 Izany \u2018sitrapony\u2019 izany no nanamasinana antsika tamin\u2019ny nanolorana ny vatan\u2019i Jesosy Kristy indray mandeha monja.",
        "11": "11 Ary nankeo amin\u2019ny toerany koa ny mpisorona rehetra isan\u2019andro, mba hanao fanompoana ho an\u2019ny besinimaro sy hanolotra matetika sorona tsy miova, satria tsy mahavita manaisotra tanteraka ny ota mihitsy ireny sorona ireny.",
        "12": "12 Fa izy kosa nanolotra sorona noho ny ota, dia sorona iray monja ho mandrakizay. Ary nipetraka teo ankavanan\u2019Andriamanitra izy.",
        "13": "13 Koa nanomboka tamin\u2019izay, dia niandry izy mandra-panao ny fahavalony ho fitoeran-tongony.",
        "14": "14 Fa nataony lavorary mandrakizay ireo nohamasinina, ary fanatitra iray monja natao sorona no nanaovany izany.",
        "15": "15 Vavolombelona manambara amintsika koa ny fanahy masina, fa rehefa avy nilaza izy io hoe:",
        "16": "16 \u201c\u2018Izao no fifanekena hataoko amin\u2019izy ireo, rehefa afaka izany andro izany\u2019, hoy i Jehovah: \u2018Hataoko ao am-pony ny lal\u00e0ko sady hosoratako ao an-tsainy\u2019\u201d,",
        "17": "17 dia hoy koa izy io avy eo: \u201cAry tsy hotsarovako intsony mihitsy ny fahotany sy ny fandikan-dal\u00e0na nataony.\u201d",
        "18": "18 Ary rehefa voavela ireo fahotana ireo, dia tsy misy fanatitra noho ny ota intsony.",
        "19": "19 Manana fahasahiana hiditra eo amin\u2019ilay lalana mankao amin\u2019ny toerana masina isika, ry rahalahy, noho ny ran\u2019i Jesosy.",
        "20": "20 Izany lalana izany no nosantariny ho antsika ho lalam-baovao sy velona izay mamaky eo amin\u2019ilay ridao, izany hoe ny nofony.",
        "21": "21 Ary manana mpisoronabe miandraikitra ny ao an-tranon\u2019Andriamanitra koa isika. Noho izany, dia",
        "22": "22 aoka isika hanatona an\u2019Andriamanitra amin\u2019ny fo mahitsy sy fatokisana tanteraka avy amin\u2019ny finoana, satria efa voadio * ho afaka amin\u2019ny feon\u2019ny fieritreretana ratsy ny fontsika, ary ny vatantsika efa voasasa tamin\u2019ny rano madio.",
        "23": "23 Ary aoka hofikirintsika mafy ny fanambarana ampahibemaso ny fanantenantsika, ka tsy hisalasala isika, satria tsy mba mivadika amin\u2019ny teniny ilay nampanantena.",
        "24": "24 Ary aoka koa isika hifampihevitra mba handrisika ho amin\u2019ny fitiavana sy ny asa tsara,",
        "25": "25 ka tsy hahafoy ny fiarahantsika mivory, toy ny sasany izay efa zatra tsy mivory, fa hifampahery kosa, indrindra fa hitanareo hoe manakaiky ny andro.",
        "26": "26 Fa raha minia manota isika rehefa avy nahalala marina tsara ny fahamarinana, dia tsy misy sorona noho ny ota intsony,",
        "27": "27 fa fiandrasana amin-tahotra ny fanamelohana kosa, ary fahatezerana mirehitra izay handevona an\u2019ireo manohitra.",
        "28": "28 Izay olona tsy niraharaha ny lal\u00e0n\u2019i Mosesy dia novonoina ho faty noho ny tenin\u2019ny vavolombelona roa na telo, ka tsy nanehoana fangorahana.",
        "29": "29 Koa tsy vao mainka ve ho mafy kokoa, araka ny hevitrareo, ny sazy ho mendrika an\u2019izay manitsaka ny Zanak\u2019Andriamanitra sy mihevitra fa tsy dia manao ahoana ny ran\u2019ny fifanekena nanamasinana azy, ary maniratsira ny fanahin\u2019ny hatsaram-panahy tsy manam-paharoa?",
        "30": "30 Fantatsika ilay niteny hoe: \u201cAhy ny famaliana. Izaho no hamaly\u201d, sy hoe: \u201cHitsara ny vahoakany i Jehovah.\u201d",
        "31": "31 Zavatra mampahatahotra ny ho azon\u2019ny tanan\u2019ilay Andriamanitra velona.",
        "32": "32 Tadidio hatrany anefa ny andro taloha izay niaretanareo ady mafy tao anatin\u2019ny fijaliana, rehefa avy nohazavaina ianareo:",
        "33": "33 Indraindray ianareo dia noharatsina sy nampahorina toy ny olona natao teo ambony sehatra, ary indraindray niara-ory tamin\u2019ireo natao toy izany.",
        "34": "34 Fa sady nangoraka an\u2019ireo tany am-ponja ianareo no faly rehefa norobaina ny fanananareo, satria fantatrareo fa manana lova tsara kokoa sy maharitra ianareo.",
        "35": "35 Koa aoka ianareo ho sahy hiteny foana, fa mitondra valisoa lehibe izany.",
        "36": "36 Fa mila miaritra ianareo mba ho tanteraka aminareo ilay fampanantenana, rehefa vitanareo ny sitrapon\u2019Andriamanitra.",
        "37": "37 Fa \u201cefa tena kely sisa\u201d dia \u201cho tonga ilay ho avy, ary tsy ho ela fiavy.\u201d",
        "38": "38 \u201cFa ny oloko marina kosa ho velona noho ny finoany\u201d, fa \u201craha mihemotra izy, dia tsy hankasitrahako.\u201d",
        "39": "39 Koa tsy anisan\u2019izay mihemotra ho ringana isika, fa anisan\u2019ireo manam-pinoana mba ho voatsimbina ny aintsika. *"
    },
    "11": {
        "1": "11 Ny finoana dia fiandrasana amin-toky ny zavatra antenaina, ary fanomezana porofo mazava momba ny zavatra tena misy izay tsy hita maso.",
        "2": "2 Fa izy io no nahazoan\u2019ny olona fahiny porofo fa nankasitrahan\u2019Andriamanitra izy ireo.",
        "3": "3 Finoana no ahatakarantsika fa ny tenin\u2019Andriamanitra no nandamina ireo rafitra nisy teto amin\u2019ity tontolo ity, ka ny zavatra tsy miseho no iavian\u2019ny zavatra hita maso.",
        "4": "4 Finoana no nanoloran\u2019i Abela ho an\u2019Andriamanitra sorona nisy vidiny kokoa noho ny an\u2019i Kaina. Noho ny finoany no nanambarana azy ho marina, ka Andriamanitra no nanaporofo fa nankasitrahany ny fanomezana nataony. Ary na efa maty aza izy dia mbola miteny ihany, noho ny finoany.",
        "5": "5 Finoana no nahatonga an\u2019i Enoka hafindra toerana mba tsy hahita fahafatesana, ary tsy hita na taiza na taiza izy satria nafindran\u2019Andriamanitra. Fa talohan\u2019ny namindrana azy, dia nambara taminy fa nahazo sitraka tamin\u2019Andriamanitra izy.",
        "6": "6 Ary raha tsy amin\u2019ny finoana, dia tsy misy azo atao hahazoana sitraka amin\u2019Andriamanitra, satria izay manatona azy dia tsy maintsy mino fa misy izy sady mpamaly soa an\u2019izay mitady mafy azy.",
        "7": "7 Finoana no nanehoan\u2019i Noa tahotra an\u2019Andriamanitra sy nanamboarany sambofiara hamonjena ny ankohonany, rehefa nahazo fampitandremana avy tamin\u2019Andriamanitra ny amin\u2019ny zavatra mbola tsy hitany izy. Ary izany finoana izany no nanamelohany an\u2019izao tontolo izao, ka tonga mpandova an\u2019ilay fahamarinana izay araka ny finoana izy.",
        "8": "8 Finoana no nankatoavan\u2019i Abrahama rehefa nantsoina izy. Nankat\u00f2 tokoa izy ka nandeha ho any amin\u2019ny toerana voatendry ho lovany. Ary nandeha izy, na dia tsy fantany aza hoe ho aiza.",
        "9": "9 Finoana no nivahiniany tany amin\u2019ny tany voalazan\u2019ny fampanantenana, ka toy ny tany an-tanin\u2019olona izy, ary nitoetra an-tranolay izy niaraka tamin\u2019i Isaka sy Jakoba, mpiara-mandova aminy an\u2019io fampanantenana io.",
        "10": "10 Fa ilay tan\u00e0na manana fototra tena izy no nandrasany, ary Andriamanitra no mpanorina sy mpanao azy io.",
        "11": "11 Finoana koa no nahazoan\u2019i Saraha hery hananana anaka, na dia efa nihoatra ny taona ahafahana miteraka aza izy. Nihevitra mantsy izy fa tsy mivadika amin\u2019ny teniny ilay nampanantena.",
        "12": "12 Noho izany, dia avy tamin\u2019ny lehilahy anankiray, izay toy ny efa maty, no nahaterahan\u2019ny maro be, izay toy ny kintana eny amin\u2019ny lanitra sy tsy tambo isaina toy ny fasika eny amoron-dranomasina.",
        "13": "13 Maty tamim-pinoana ireo rehetra ireo, na dia tsy hitany aza ny fahatanterahan\u2019ny fampanantenana, fa tazany lavitra kosa, ka faly niandrandra izany izy ireo, ary nanambara ampahibemaso fa vahiny sy mpivahiny teo amin\u2019ilay tany.",
        "14": "14 Fa ireo nilaza an\u2019izany dia nanaporofo fa nitady fatratra izay ho toerany izy ireo.",
        "15": "15 Raha nieritreritra foana ny toerana nilaozany anefa izy ireo, dia ho nahita fomba niverenana.",
        "16": "16 Toerana tsara kokoa anefa izao no nokatsahin\u2019izy ireo, dia ilay any an-danitra. Koa tsy mahamenatra an\u2019Andriamanitra ny hantsoina hoe Andriamaniny, satria efa nanomana tan\u00e0na ho an\u2019ireo izy.",
        "17": "17 Finoana no nahatonga an\u2019i Abrahama ho tonga hatramin\u2019ny fanolorana an\u2019i Isaka rehefa notsapaina izy. Vonona hanolotra ny zanany lahitokana ilay lehilahy izay faly nahazo ny fampanantenana. Vonona hanao izany izy,",
        "18": "18 na dia efa nilazana aza hoe: \u201cAmin\u2019ny alalan\u2019i Isaka no hiavian\u2019ilay hantsoina hoe \u2018taranakao.\u2019\u201d",
        "19": "19 Nihevitra mantsy izy fa hain\u2019Andriamanitra na dia ny manangana an\u2019i Isaka amin\u2019ny maty aza, ka avy tamin\u2019ny fahafatesana no nandraisany azy, ary tandindon-javatra izany.",
        "20": "20 Finoana koa no nitsofan\u2019i Isaka rano an\u2019i Jakoba sy Esao ny amin\u2019ny zavatra mbola ho avy.",
        "21": "21 Finoana no nitsofan\u2019i Jakoba rano azy roa lahy zanak\u2019i Josefa, fony efa ho faty i Jakoba, ka niankohoka raha mbola niankina tamin\u2019ny tendron\u2019ny tehiny.",
        "22": "22 Finoana no niresahan\u2019i Josefa momba ny hanafahana * ny zanak\u2019Israely, tamin\u2019izy efa ho faty, ka nanafatrafarany momba ny taolambalony.",
        "23": "23 Finoana no nanafenan\u2019ny ray aman-drenin\u2019i Mosesy azy nandritra ny telo volana taorian\u2019ny nahaterahany, satria hitan\u2019izy ireo fa zaza mahafatifaty izy, ka tsy natahotra ny didin\u2019ny mpanjaka izy ireo.",
        "24": "24 Finoana no nandavan\u2019i Mosesy tsy hatao hoe zanaky ny zanakavavin\u2019i Farao, rehefa nihalehibe izy.",
        "25": "25 Naleony nampijalina niaraka tamin\u2019ny vahoakan\u2019Andriamanitra, toy izay hifaly vetivety tamin\u2019ny fahotana.",
        "26": "26 Taminy mantsy, dia harena lehibe noho ny zava-tsarobidin\u2019i Ejipta ny latsa nozakain\u2019ilay Voahosotra, satria izy nibanjina tsara ny fanomezana an\u2019ilay valisoa.",
        "27": "27 Finoana, fa tsy tahotra ny fahatezeran\u2019ny mpanjaka, no nandaozany an\u2019i Ejipta, satria tsy azo nohozongozonina mihitsy izy, toy ny mahita an\u2019Ilay tsy hita.",
        "28": "28 Finoana no nitandremany ny Paska sy ny nanosorany ra teo amin\u2019ny tol\u00e0m-baravarana, mba tsy ho voakasiky ny mpandringana ny lahimatoa teo amin\u2019ny Israelita.",
        "29": "29 Finoana no niampitan\u2019izy ireo ny Ranomasina Mena toy ny hoe nandia tany maina. Fa natelin\u2019ny rano kosa ny Ejipsianina rehefa sahisahy nandeha teo.",
        "30": "30 Finoana no nampianjera ny mandan\u2019i Jeriko rehefa nohodidinina nandritra ny fito andro.",
        "31": "31 Finoana no namonjena an-dRahaba mpivaro-tena ka tsy niara-maty tamin\u2019ireo tsy nankat\u00f2 izy, satria noraisiny tamim-pihavanana ireo mpitsikilo.",
        "32": "32 Ary inona koa no holazaiko? Fa tsy ho ampy ny fotoana raha hotantaraiko koa ny momba an\u2019i Gideona, Baraka, Samsona, Jefta, Davida ary Samoela mbamin\u2019ny mpaminany hafa,",
        "33": "33 izay nanam-pinoana ka nandresy fanjakana, nampihatra izay mahitsy, nahazo fampanantenana, nanakombona ny vavan\u2019ny liona,",
        "34": "34 nahatohitra ny herin\u2019ny afo, afa-nandositra lelan-tsabatra, nalemy nefa tonga mahery, tonga mpiady mahery fo, ary nampandositra ny tafiky ny hafa firenena.",
        "35": "35 Nisy vehivavy nandray ny havany efa maty, izay natsangana. Fa ny hafa indray nampijalijalina noho izy ireo tsy nanaiky hafahana tamin\u2019ny alalan\u2019ny vidim-panavotana, mba hahazoany fitsanganana tsara kokoa.",
        "36": "36 Eny, ny sasany niharam-pitsapana ka nesoina sy nokaravasina, ary tsy izany ihany fa nofatorana sy natao am-ponja koa.",
        "37": "37 Notoraham-bato izy ireo, niharam-pitsapana, notsofana, maty ripaky ny sabatra, nirenireny nitafy hoditr\u2019ondry sy hoditr\u2019osy, sady tsy nanana na inona na inona, nizaka fahoriana, nampijalina.",
        "38": "38 Ary tsy mendrika azy ireo izao tontolo izao. Nirenireny tany an-tany efitra izy ireo, sy tany an-tendrombohitra sy tany anaty lava-bato ary tany an-davaky ny biby.",
        "39": "39 Tsy nahita ny fahatanterahan\u2019ny fampanantenana anefa izy rehetra ireo, na dia nahazo porofo aza fa nankasitrahana satria nanam-pinoana.",
        "40": "40 Fa Andriamanitra efa nanomana zavatra tsara kokoa ho antsika, mba tsy hatao lavorary izy ireo raha tsy eo isika."
    },
    "12": {
        "1": "12 Koa satria misy vavolombelona maro be toy ny rahona manodidina antsika, dia aoka koa isika hanaisotra izay rehetra manavesatra antsika sy ny ota izay mora mamatopatotra antsika, ary aoka isika hihazakazaka amim-paharetana amin\u2019ilay hazakazaka eo anoloantsika.",
        "2": "2 Sady mihazakazaka isika no mibanjina tsara an\u2019ilay Mpitarika Lehibe Indrindra sy Mpandavorary ny finoantsika, dia i Jesosy. Fa niaritra hazo fijaliana izy noho ilay fifaliana natao teo anoloany, ka tsy nitandro henatra, ary nipetraka teo ankavanan\u2019ny seza fiandrianan\u2019Andriamanitra.",
        "3": "3 Diniho tsara tokoa ilay niaritra izany teny fanoheran\u2019ny mpanota izany mba tsy ho kivy ianareo na ho reraka. Tsy nitera-boka-tsoa ho an\u2019ireny anefa izany fanoherana izany.",
        "4": "4 Mbola tsy tonga hatramin\u2019ny fahalatsahan-dra ny ady nataonareo hanoherana izany ota izany.",
        "5": "5 Ary efa hadinonareo tanteraka ilay fiangaviana anareo toy ny amin\u2019ny zanaka, hoe: \u201cAza atao tsinontsinona, anaka, ny famaizan\u2019i Jehovah, ary aza kivy raha anariny ianao.",
        "6": "6 Fa izay tian\u2019i Jehovah no faiziny. Manasazy mafy an\u2019izay raisiny toy ny zanaka izy.\u201d",
        "7": "7 Miaritra ianareo ho famaizana anareo, fa mitondra anareo toy ny zanaka Andriamanitra. Fa iza moa no zanaka tsy faizin-drainy?",
        "8": "8 Fa raha tsy faizina tahaka ny atao amin\u2019ny rehetra ianareo, dia tena zazasary fa tsy zanaka.",
        "9": "9 Nanana ray olombelona isika mba hanafay antsika, ary nohajaintsika izy ireny. Koa tsy vao mainka tokony hanaiky an\u2019ilay Raintsika ara-panahy ve isika mba ho velona?",
        "10": "10 Nanafay antsika andro vitsy izy ireny araka izay hitany fa mety, fa izy kosa manao izany mba hahasoa antsika ka hananantsika anjara amin\u2019ny fahamasinany.",
        "11": "11 Marina fa tsy misy famaizana toa mahafaly eo no ho eo, fa mampahory. Avy eo anefa izy io, dia mitondra vokatra hiadanana ho an\u2019izay nampiofanina tamin\u2019ny alalan\u2019izany. Ary ny fahamarinana izany vokatra izany.",
        "12": "12 Koa hatanjaho ny tanana miraviravy sy ny lohalika malemy,",
        "13": "13 ary ataovy mahitsy foana ny lalana halehan\u2019ny tongotrareo, mba tsy hifandiso ny tonon-taolan\u2019ny efa malemy tongotra, fa mba ho sitrana kosa.",
        "14": "14 Ataovy izay hihavananareo amin\u2019ny olon-drehetra, ary katsaho ilay fahamasinana, izay tsy maintsy ananana mba hahitana ny Tompo.",
        "15": "15 Koa rehefa manao izany ianareo, dia tandremo tsara sao hisy aminareo tsy hahazo ny hatsaram-panahy tsy manam-paharoan\u2019Andriamanitra, ary sao koa hisy faka hitsimoka eo aminareo, dia faka misy poizina. Ary tandremo sao hanakorontana anareo izany faka izany, ka handoto olona maro.",
        "16": "16 Tandremo koa sao hisy mpijangajanga eo aminareo, na olona tsy manaja zava-masina tahaka an\u2019i Esao, izay nahafoy ny zon\u2019ny lahimatoa ho takalon\u2019ny hanina indray mihinana.",
        "17": "17 Fantatrareo fa nolavina izy tat\u1ef3 aoriana, rehefa naniry handova ilay tsodrano. Fa na dia nangataka mafy tamin-dranomaso ny hiovan-drainy hevitra aza izy, dia tsy nahita hirika ho amin\u2019izany.",
        "18": "18 Fa ianareo tsy manatona an\u2019ilay tendrombohitra azo tsapain-tanana sy nirehitra afo, na nanatona rahona mainty, sy haizina mikitroka, sy tafio-drivotra mahery,",
        "19": "19 sy trompetra maneno, ary feon\u2019ny teny. Rehefa nandre izany feo izany ny vahoaka, dia nitalaho mba tsy hisy teny holazaina aminy intsony.",
        "20": "20 Fa tsy zakan\u2019izy ireo ilay didy manao hoe: \u201cAry raha misy biby mikasika an\u2019ilay tendrombohitra, dia tsy maintsy hotoraham-bato.\u201d",
        "21": "21 Ary nampahatahotra loatra ny zava-niseho tamin\u2019izany, ka hoy i Mosesy: \u201cMatahotra sy mangovitra aho!\u201d",
        "22": "22 Fa ny hatoninareo kosa dia Tendrombohitra Ziona, sy tan\u00e0nan\u2019ilay Andriamanitra velona, izany hoe i Jerosalema any an-danitra; sy anjely an\u2019alinalina",
        "23": "23 tafavory; sy ny fiangonan\u2019ny lahimatoa voasoratra any an-danitra; sy Andriamanitra, ilay Mpitsara ny olona rehetra; sy ny fiainana ara-panahin\u2019ny olo-marina efa natao lavorary;",
        "24": "24 sy Jesosy ilay mpanelanelana amin\u2019ny fifanekena vaovao; ary ny ra nafafy izay miteny tsara kokoa noho ny ran\u2019i Abela.",
        "25": "25 Mitandrema ianareo sao tsy mankat\u00f2 * an\u2019ilay miteny. Fa raha izay tsy nankat\u00f2 an\u2019ilay nilaza ny fampitandreman\u2019Andriamanitra teto an-tany aza tsy afa-nandositra, mainka fa isika! Tsy ho afa-mandositra mihitsy isika, raha tsy mankat\u00f2 an\u2019ilay miteny avy any an-danitra.",
        "26": "26 Nanozongozona ny tany ny feony tamin\u2019izany fotoana izany, fa ankehitriny kosa izy nampanantena hoe: \u201cMbola hohozongozoniko indray mandeha indray, tsy ny tany ihany, fa ny lanitra koa.\u201d",
        "27": "27 Ilay fitenenana hoe \u201cindray mandeha indray\u201d dia midika fa hesorina izay zavatra hozongozonina, izany hoe ny zavatra natao, mba hitoeran\u2019izay zavatra tsy hozongozonina.",
        "28": "28 Koa satria hahazo fanjakana tsy azo hozongozonina isika, dia aoka hohazonintsika ny hatsaram-panahy tsy manam-paharoa izay entintsika manao fanompoana masina ho an\u2019Andriamanitra amin\u2019ny fomba ankasitrahany, amin-tahotra sy amim-panajana.",
        "29": "29 Fa afo mandevona koa ny Andriamanitsika."
    },
    "13": {
        "1": "13 Aoka haharitra ny fitiavanareo ny rahalahy.",
        "2": "2 Aza hadinoina ny fitiavana mandray vahiny, fa noho izany, dia nampiantrano anjely ny sasany nefa tsy fantany.",
        "3": "3 Tsarovy ireo mifatotra any am-ponja, toy ny hoe miara-mifatotra aminy ianareo. Tsarovy koa ireo ampijalina, satria ianareo koa aza mbola ao amin\u2019ny nofo.",
        "4": "4 Aoka ho mendri-kaja eo imason\u2019ny olona rehetra ny fanambadiana, ary aoka tsy ho voaloto ny fandrianan\u2019ny mpivady, fa homelohin\u2019Andriamanitra ny mpijangajanga sy ny mpanitsakitsa-bady.",
        "5": "5 Aoka ny fomba fiainanareo tsy hisy fitiavam-bola, fa aoka ianareo hianina amin\u2019izay efa eo. Fa hoy izy: \u201cTsy handao anao mihitsy aho, ary tsy hahafoy anao velively.\u201d",
        "6": "6 Koa be herim-po \u00e0ry isika, ka milaza hoe: \u201cJehovah no mpanampy ahy, ka tsy hatahotra aho. Inona moa no azon\u2019ny olona atao amiko?\u201d",
        "7": "7 Tsarovy ireo mitarika eo aminareo, dia ireo nilaza ny tenin\u2019Andriamanitra taminareo. Ary rehefa mandinika ny soa entin\u2019ny fitondran-tenany ianareo, dia tahafo ny finoany.",
        "8": "8 I Jesosy Kristy dia tsy miova omaly sy anio ary mandrakizay.",
        "9": "9 Aza mety ho voataonan\u2019ny fampianarana maro samihafa sy ny fampianarana hafahafa. Fa tsara ny hanatanjahana ny fo amin\u2019ny hatsaram-panahy tsy manam-paharoa, fa tsy amin\u2019ny sakafo, izay tsy mahasoa an\u2019ireo misahirana fatratra amin\u2019izany.",
        "10": "10 Ary manana alitara isika, fa izay manao fanompoana masina ao amin\u2019ny tranolay kosa tsy manana fahefana hihinana eo amin\u2019izany.",
        "11": "11 Fa rehefa avy nentin\u2019ny mpisoronabe ho ao amin\u2019ny toerana masina ny ran\u2019ny biby, noho ny ota, dia dorana any ivelan\u2019ny toby kosa ny fatiny.",
        "12": "12 Nijaly tany ivelan\u2019ny vavahady koa i Jesosy, mba hanamasinany ny vahoaka amin\u2019ny alalan\u2019ny rany.",
        "13": "13 Koa aoka isika hankany aminy any ivelan\u2019ny toby, sady mitondra ny latsa nentiny.",
        "14": "14 Fa isika tsy manana tan\u00e0na maharitra eto, fa ilay ho avy no katsahintsika fatratra.",
        "15": "15 Aoka foana isika hanao sorona fiderana ho an\u2019Andriamanitra amin\u2019ny alalan\u2019i Jesosy, dia ny vokatry ny molotra izay manao fanambarana ampahibemaso momba ny anarany.",
        "16": "16 Aza manadino hanao soa sy hizara amin\u2019ny hafa, fa sorona toy izany no ankasitrahan\u2019Andriamanitra.",
        "17": "17 Aoka ianareo hankat\u00f2 sy hanaiky an\u2019ireo mitarika eo aminareo, fa izy ireny miaro anareo hatrany toy ny olona mbola hatao ampamoaka, mba hanaovany izany amim-pifaliana fa tsy amim-pisentoana, fa tsy hahasoa anareo izany.",
        "18": "18 Mivavaha foana ho anay. Matoky mantsy izahay fa manana feon\u2019ny fieritreretana tsara, satria te hanao ny marina amin\u2019ny zava-drehetra.",
        "19": "19 Fa iangaviako mafy kokoa ianareo hivavaka ho anay mba ho tafaverina haingana kokoa any aminareo aho.",
        "20": "20 Nentin\u2019ilay Andriamanitry ny fiadanana niakatra avy tamin\u2019ny maty ilay mpiandry ondry lehibe, dia i Jesosy Tompontsika, izay nitondra ny ran\u2019ny fifanekena mandrakizay. Koa ilay Andriamanitry ny fiadanana anie",
        "21": "21 hanome anareo ny zavatra tsara rehetra mba hanaovanareo ny sitrapony, ka hotanterahiny ao amintsika amin\u2019ny alalan\u2019i Jesosy Kristy ny zavatra ankasitrahana eo imasony! Ho an\u2019Andriamanitra anie ny voninahitra mandrakizay mandrakizay! Amena.",
        "22": "22 Ary miangavy anareo aho, ry rahalahy, mba haharitra amin\u2019izany teny fampaherezana izany, satria teny vitsivitsy no nataoko ato amin\u2019ity taratasy nosoratako ho anareo ity.",
        "23": "23 Tsara ho fantatrareo fa efa nafahana i Timoty rahalahintsika. Ary raha ho avy tsy ho ela izy, dia hiaraka aminy aho ka hahita anareo.",
        "24": "24 Mampamangy any amin\u2019izay rehetra mitarika eo aminareo, sy any amin\u2019ny olona masina rehetra. Mampamangy, hono, ianareo, hoy ry zareo at\u1ef3 Italia.",
        "25": "25 Ho aminareo rehetra anie ny hatsaram-panahy tsy manam-paharoa! [Fanamarihana ambany pejy]"
    }
}