{
    "1": {
        "1": "1 Ary tamin\u2019ny taona voalohany nanjakan\u2019i Kyrosy mpanjakan\u2019i Persa, dia nentanin\u2019i Jehovah i Kyrosy * mpanjakan\u2019i Persa mba hahatanteraka ny tenin\u2019i Jehovah nolazain\u2019i Jeremia. Koa nanao izao antso avo izao nanerana ny fanjakany izy, sady nanao izany an-tsoratra:",
        "2": "2 \u201cIzao no nolazain\u2019i Kyrosy mpanjakan\u2019i Persa: \u2018Efa nanome ahy ny fanjakana rehetra eto an-tany i Jehovah Andriamanitry ny lanitra, ary izy no naniraka ahy hanorina trano ho azy any Jerosalema, any Joda.",
        "3": "3 Koa na iza na iza manompo azy aminareo, dia homba azy anie ny Andriamaniny! Koa aoka izy hiakatra ho any Jerosalema, any Joda, ka hanorina indray ny trano tany Jerosalema, dia ny tranon\u2019i Jehovah Andriamanitry ny Israely, ilay tena Andriamanitra.",
        "4": "4 Ary izay sisa tavela ka handao ny toerana nivahiniany, dia aoka hampian\u2019ny olona eo an-toerana ka homeny volafotsy sy volamena sy fananana ary biby fiompy mbamin\u2019ny fanatitra an-tsitrapo ho an\u2019ny tranon\u2019Andriamanitra any Jerosalema.\u2019\u201d",
        "5": "5 Dia niainga ireo lohan\u2019ireo fianakaviamben\u2019i Joda sy Benjamina mbamin\u2019ny mpisorona sy ny Levita, eny, izay rehetra nentanin\u2019Andriamanitra, mba hiakatra hanorina indray ilay tranon\u2019i Jehovah tany Jerosalema.",
        "6": "6 Ary nanampy azy * daholo ny manodidina, ka nanome fitaovana volafotsy, sy volamena, sy fananana, sy biby fiompy, ary zava-tsarobidy, ankoatra ny zavatra rehetra natolotra an-tsitrapo.",
        "7": "7 Ary navoakan\u2019i Kyrosy Mpanjaka ny fitaovana tao an-tranon\u2019i Jehovah, izay nentin\u2019i Nebokadnezara avy tany Jerosalema sy nataony tao an-tranon\u2019andriamaniny.",
        "8": "8 I Mitredata, mpitahiry ny harenam-panjakana, no nasain\u2019i Kyrosy mpanjakan\u2019i Persa nanara-maso ny famoahana sy ny fanisana an\u2019ireny, ka nanolotra izany ho an\u2019i Sesbazara, mpiadidy teo amin\u2019ny Joda.",
        "9": "9 Izao no isan\u2019izany: Haron-kely volamena telopolo, haron-kely volafotsy arivo, fitaovana hafa sivy amby roapolo,",
        "10": "10 vilia baolina kely volamena telopolo, vilia baolina kely volafotsy folo sy efajato, ary fitaovana hafa arivo.",
        "11": "11 Efajato sy dimy arivo ny isan\u2019ireo fitaovana volamena sy volafotsy rehetra. Nentin\u2019i Sesbazara niakatra tany Jerosalema daholo izany, niaraka tamin\u2019ireo olona natao sesitany tany Babylona."
    },
    "2": {
        "1": "2 Tamin\u2019ireo nataon\u2019i Nebokadnezara mpanjakan\u2019i Babylona sesitany tany Babylona, dia ireto avy ny zanaky ny faritany izay nivoaka avy tamin\u2019ny fahababoana, ka niverina tany Jerosalema sy Joda, tany amin\u2019ny tan\u00e0nany avy,",
        "2": "2 dia ireo niara-tonga tamin\u2019i Zerobabela sy Jesoa sy Nehemia sy Seraia sy Relaia sy Mordekay sy Bilsana sy Mispara sy Bigvay sy Rehoma ary Bana. Ireto avy ny isan\u2019ny lehilahy teo amin\u2019ny vahoakan\u2019Israely:",
        "3": "3 Roa amby fitopolo amby zato sy roa arivo ny taranak\u2019i Parosy,",
        "4": "4 roa amby fitopolo sy telonjato ny taranak\u2019i Sefatia,",
        "5": "5 dimy amby fitopolo sy fitonjato ny taranak\u2019i Ara,",
        "6": "6 roa ambin\u2019ny folo sy valonjato sy roa arivo ny taranak\u2019i Pahata-moaba avy amin\u2019ny taranak\u2019i Jesoa sy Joaba,",
        "7": "7 efatra amby dimampolo sy roanjato sy arivo ny taranak\u2019i Elama,",
        "8": "8 dimy amby efapolo sy sivinjato ny taranak\u2019i Zato,",
        "9": "9 enimpolo sy fitonjato ny taranak\u2019i Zakay,",
        "10": "10 roa amby efapolo sy eninjato ny taranak\u2019i Bany,",
        "11": "11 telo amby roapolo sy eninjato ny taranak\u2019i Bebay,",
        "12": "12 roa amby roapolo sy roanjato sy arivo ny taranak\u2019i Azgada,",
        "13": "13 enina amby enimpolo sy eninjato ny taranak\u2019i Adonikama,",
        "14": "14 enina amby dimampolo sy roa arivo ny taranak\u2019i Bigvay,",
        "15": "15 efatra amby dimampolo sy efajato ny taranak\u2019i Adina,",
        "16": "16 valo amby sivifolo ny taranak\u2019i Atera, avy amin\u2019ny ankohonan\u2019i Hezekia,",
        "17": "17 telo amby roapolo sy telonjato ny taranak\u2019i Bezay,",
        "18": "18 roa ambin\u2019ny folo amby zato ny taranak\u2019i Jora,",
        "19": "19 telo amby roapolo sy roanjato ny taranak\u2019i Hasoma,",
        "20": "20 dimy amby sivifolo ny taranak\u2019i Gibara,",
        "21": "21 telo amby roapolo amby zato ny avy any Betlehema,",
        "22": "22 enina amby dimampolo ny avy any Netofa,",
        "23": "23 valo amby roapolo amby zato ny Anatotita,",
        "24": "24 roa amby efapolo ny avy any Azmaveta,",
        "25": "25 telo amby efapolo sy fitonjato ny avy any Kiriata-jearima sy Kefira ary Berota,",
        "26": "26 iraika amby roapolo sy eninjato ny avy any Rama sy Geba,",
        "27": "27 roa amby roapolo amby zato ny avy any Mikmasy,",
        "28": "28 telo amby roapolo sy roanjato ny avy any Betela sy Ay,",
        "29": "29 roa amby dimampolo ny avy any Nebo,",
        "30": "30 enina amby dimampolo amby zato ny taranak\u2019i Magbisy,",
        "31": "31 efatra amby dimampolo sy roanjato sy arivo ny taranak\u2019ilay Elama anankiray,",
        "32": "32 roapolo sy telonjato ny taranak\u2019i Harima,",
        "33": "33 dimy amby roapolo sy fitonjato ny avy any Loda sy Hadida ary Ono,",
        "34": "34 dimy amby efapolo sy telonjato ny avy any Jeriko,",
        "35": "35 ary telopolo sy eninjato sy telo arivo ny taranak\u2019i Sena.",
        "36": "36 Ary toy izao ny mpisorona: Telo amby fitopolo sy sivinjato ny taranak\u2019i Jedaia avy amin\u2019ny ankohonan\u2019i Jesoa,",
        "37": "37 roa amby dimampolo sy arivo ny taranak\u2019i Imera,",
        "38": "38 fito amby efapolo sy roanjato sy arivo ny taranak\u2019i Pasora,",
        "39": "39 ary fito ambin\u2019ny folo sy arivo ny taranak\u2019i Harima.",
        "40": "40 Ary toy izao ny Levita: Efatra amby fitopolo ny taranak\u2019i Jesoa sy Kadmiela, izay samy avy amin\u2019ny taranak\u2019i Hodavia.",
        "41": "41 Valo amby roapolo amby zato ny mpihira taranak\u2019i Asafa.",
        "42": "42 Sivy amby telopolo amby zato ny fitambaran\u2019ny taranak\u2019ireo mpiandry vavahady, izany hoe ny taranak\u2019i Saloma, sy ny taranak\u2019i Atera, sy ny taranak\u2019i Talmona, sy ny taranak\u2019i Akoba, sy ny taranak\u2019i Hatita, ary ny taranak\u2019i Sobay.",
        "43": "43 Ireto avy ny Netinima: Ny taranak\u2019i Ziha, ny taranak\u2019i Hasofa, ny taranak\u2019i Tabaota,",
        "44": "44 ny taranak\u2019i Kerosa, ny taranak\u2019i Siaha, ny taranak\u2019i Padona,",
        "45": "45 ny taranak\u2019i Lebana, ny taranak\u2019i Hagabaha, ny taranak\u2019i Akoba,",
        "46": "46 ny taranak\u2019i Hagaba, ny taranak\u2019i Salmay, ny taranak\u2019i Hanana,",
        "47": "47 ny taranak\u2019i Gidela, ny taranak\u2019i Gahara, ny taranak\u2019i Reaia,",
        "48": "48 ny taranak\u2019i Rezina, ny taranak\u2019i Nekoda, ny taranak\u2019i Gazama,",
        "49": "49 ny taranak\u2019i Oza, ny taranak\u2019i Pasea, ny taranak\u2019i Besay,",
        "50": "50 ny taranak\u2019i Asna, ny taranaky ny Meonita, ny taranak\u2019i Nefosima,",
        "51": "51 ny taranak\u2019i Bakboka, ny taranak\u2019i Hakafa, ny taranak\u2019i Harora,",
        "52": "52 ny taranak\u2019i Bazlota, ny taranak\u2019i Mehida, ny taranak\u2019i Harsa,",
        "53": "53 ny taranak\u2019i Barkosa, ny taranak\u2019i Sisera, ny taranak\u2019i Tema,",
        "54": "54 ny taranak\u2019i Nezia, ary ny taranak\u2019i Hatifa.",
        "55": "55 Ireto avy ny taranaky ny mpanompon\u2019i Solomona: Ny taranak\u2019i Sotahy, ny taranak\u2019i Sofereta, ny taranak\u2019i Peroda,",
        "56": "56 ny taranak\u2019i Jala, ny taranak\u2019i Darkona, ny taranak\u2019i Gidela,",
        "57": "57 ny taranak\u2019i Sefatia, ny taranak\u2019i Hatila, ny taranak\u2019i Pokereta-hazebaima, ary ny taranak\u2019i Amy.",
        "58": "58 Roa amby sivifolo sy telonjato ny fitambaran\u2019ny Netinima sy ny taranaky ny mpanompon\u2019i Solomona.",
        "59": "59 Ary ireto avy no niakatra avy tany Tela-mela sy Tela-harsa sy Keroba sy Adona ary Imera, nefa tsy afaka nilaza hoe avy amin\u2019ny Israely ny fianakaviambe avy amin\u2019ireo rainy sy ny fiaviany:",
        "60": "60 Ny taranak\u2019i Delaia, sy ny taranak\u2019i Tobia, ary ny taranak\u2019i Nekoda, roa amby dimampolo sy eninjato.",
        "61": "61 Ary ireto avy no anisan\u2019ny taranaky ny mpisorona: Ny taranak\u2019i Habaia, sy ny taranak\u2019i Hakoza, ary ny taranak\u2019i Barzilay, ilay naka vady tamin\u2019ny zanakavavin\u2019i Barzilay Gileadita ka nanjary nantsoina tamin\u2019ny anarany.",
        "62": "62 Ireo no nitady ny lisitra tokony hisy ny anarany mba hanamarinana amin\u2019ny besinimaro ny razana niaviany. Tsy nahita ny anarany tao anefa izy ireo, ka tsy nekena ho isan\u2019ny mpisorona satria noheverina ho maloto.",
        "63": "63 Koa nilaza tamin\u2019izy ireo ny Governora * fa tsy mahazo mihinana ny zavatra masina indrindra izy ireo, raha tsy rehefa misy mpisorona mitondra Orima sy Tomima.",
        "64": "64 Enimpolo sy telonjato sy roa arivo sy efatra alina ny fitambaran\u2019ny fiangonana manontolo,",
        "65": "65 ankoatra ny mpanompolahy sy mpanompovavy fito amby telopolo sy telonjato sy fito arivo. Nanana mpihira lahy sy vavy roanjato koa izy ireo.",
        "66": "66 Enina amby telopolo sy fitonjato ny soavaliny, ary dimy amby efapolo sy roanjato ny ramole,",
        "67": "67 dimy amby telopolo sy efajato ny ramevany, ary roapolo sy fitonjato sy enina arivo ny ampondrany.",
        "68": "68 Ary rehefa tonga tany amin\u2019ny tranon\u2019i Jehovah tany Jerosalema ny sasany tamin\u2019ireo lohan\u2019ny fianakaviambe, * dia nanao fanatitra an-tsitrapo ho an\u2019ny tranon\u2019Andriamanitra izy ireo, mba hananganana azy io eo amin\u2019ilay toerany taloha.",
        "69": "69 Koa arakaraka izay nananany no nanomezany volamena hanaovana ny asa, dia volamena arivo sy enina alina drakma, sy volafotsy dimy arivo mina, ary akanjo lava zato fanaovan\u2019ny mpisorona.",
        "70": "70 Ary nonina tany an-tan\u00e0nany avy ny mpisorona sy ny Levita, sy ny olona sasany, sy ny mpihira, sy ny mpiandry vavahady, ary ny Netinima. Ary nonina tany an-tan\u00e0nany avy koa ny Israely rehetra."
    },
    "3": {
        "1": "3 Efa tao amin\u2019ny tan\u00e0nany avy ny zanak\u2019Israely, tamin\u2019ny volana fahafito. Ary nivory toy ny olona iray tao Jerosalema ny vahoaka.",
        "2": "2 Dia nitsangana i Jesoa zanak\u2019i Jozadaka, sy ireo rahalahiny mpisorona, ary i Zerobabela zanak\u2019i Sealtiela, sy ireo rahalahiny, ka nanorina ny alitaran\u2019ilay Andriamanitry ny Israely mba hanolorana sorona dorana, araka izay voasoratra ao amin\u2019ny lal\u00e0n\u2019i Mosesy, lehilahin\u2019Andriamanitra.",
        "3": "3 Koa nataon\u2019izy ireo mafy orina teo amin\u2019ilay toerany taloha ilay alitara, noho ny fahatahorany ny mponina manodidina. Ary natolotr\u2019izy ireo teo amboniny ny sorona dorana ho an\u2019i Jehovah, dia ny sorona dorana amin\u2019ny maraina sy hariva.",
        "4": "4 Dia nankalaza ny fetin\u2019ny trano rantsankazo araka izay voasoratra izy ireo, ka nanao ireo sorona dorana isan\u2019andro araka ny isa efa voatondro ho an\u2019ny andro tsirairay.",
        "5": "5 Natao koa ny fanatitra dorana atolotra tsy tapaka sy ny fanatitra dorana amin\u2019ny tsinam-bolana sy amin\u2019ireo fotoanan\u2019ny fety masina rehetra ho an\u2019i Jehovah, ary koa ny fanatitra dorana ho an\u2019izay natosiky ny fony hanolotra fanatitra an-tsitrapo ho an\u2019i Jehovah.",
        "6": "6 Koa nanolotra sorona dorana ho an\u2019i Jehovah izy ireo nanomboka tamin\u2019ny andro voalohan\u2019ny volana fahafito, fony mbola tsy natao akory ny fototry ny tempolin\u2019i Jehovah.",
        "7": "7 Nanome vola an\u2019ireo mpipai-bato sy mpanao asa tanana izy ireo. Ary nomeny sakafo sy zava-pisotro ary menaka ny olona avy any Sidona sy Tyro, mba hitondrany hazo sedera avy any Libanona mankany amin\u2019ny ranomasina any Jopa, araka ny fanomezan-dalana nomen\u2019i Kyrosy mpanjakan\u2019i Persa azy ireo.",
        "8": "8 Ary tamin\u2019ny volana faharoan\u2019ny taona faharoa nahatongavan\u2019izy ireo tany amin\u2019ny tranon\u2019Andriamanitra tany Jerosalema, dia nanomboka ny asa i Zerobabela zanak\u2019i Sealtiela, sy Jesoa zanak\u2019i Jozadaka, sy ny sisa tamin\u2019ny rahalahin\u2019izy ireo, dia ny mpisorona sy ny Levita, ary izay rehetra nivoaka avy tamin\u2019ny fahababoana ka nankany Jerosalema. Ary notendren\u2019izy ireo ho mpanara-maso ny asa momba ny tranon\u2019i Jehovah ireo Levita roapolo taona no ho miakatra.",
        "9": "9 Koa nitambatra ho antokony iray i Jesoa sy ny zanany sy ny rahalahiny, ary i Kadmiela sy ny zanany, izay taranak\u2019i Joda, mba hanara-maso ireo mpanao ny asa momba ny tranon\u2019Andriamanitra. Ary teo koa ireo zanak\u2019i Henadada sy ny zanak\u2019ireo ary ny rahalahiny, dia ny Levita.",
        "10": "10 Rehefa nandatsaka ny fototry ny tempolin\u2019i Jehovah ireo mpanorina, dia nitsangana ireo mpisorona nanao akanjo fisoronana izay nitondra trompetra, sy ireo Levita taranak\u2019i Asafa nitondra kipantsona, ka nidera an\u2019i Jehovah araka ny toromarik\u2019i Davida mpanjakan\u2019ny Israely.",
        "11": "11 Dia nanao hira nifamaly izy ireo ka nidera sy nisaotra an\u2019i Jehovah \u201cfa tsara izy, fa mandrakizay ny hatsaram-panahiny feno fitiavana amin\u2019ny Israely.\u201d Ary ny olona rehetra nihoby mafy nidera an\u2019i Jehovah noho ny nandatsahana ny fototry ny tranon\u2019i Jehovah.",
        "12": "12 Ary maro tamin\u2019ny mpisorona sy ny Levita ary ny lohan\u2019ireo fianakaviambe, izany hoe ireo lahiantitra izay nahita ilay trano taloha, no nidradradradra nitomany rehefa nanatri-maso ny nandatsahana ny fototr\u2019ilay trano. Nisy maro hafa koa anefa nanandra-peo nanao horakora-pifaliana.",
        "13": "13 Koa tsy hay intsony ny nanavaka ny horakora-pifaliana sy ny tomanin\u2019ny olona, satria niantsoantso mafy ny olona ka re lavitra be ilay feo."
    },
    "4": {
        "1": "4 Raha vao ren\u2019ny fahavalon\u2019i Joda sy Benjamina fa nanorina tempoly ho an\u2019i Jehovah Andriamanitry ny Israely ireo olona nody avy any an-tsesitany,",
        "2": "2 dia nanatona an\u2019i Zerobabela sy ireo lohan\u2019ny fianakaviambe izy ireo ka nilaza hoe: \u201cAvelao izahay hiara-manorina aminareo, fa mitady ny Andriamanitrareo tahaka anareo ihany izahay, ary izy no efa nanoloranay sorona, hatramin\u2019ny andron\u2019i Esara-hadona mpanjakan\u2019i Asyria, izay nitondra anay niakatra nankat\u1ef3.\u201d",
        "3": "3 Hoy anefa i Zerobabela sy Jesoa ary ny sisa tamin\u2019ireo lohan\u2019ny fianakaviamben\u2019ny Israely: \u201cTsy manan-jo hiaraka aminay hanorina trano ho an\u2019Andriamanitray ianareo. Izahay ihany no hanorina ho an\u2019i Jehovah Andriamanitry ny Israely, araka ny nandidian\u2019i Kyrosy mpanjakan\u2019i Persa.\u201d",
        "4": "4 Ary ny mponina manodidina dia tsy nitsahatra nampiraviravy tanana ny mponin\u2019i Joda sy nanakivy azy ireo tsy hanorina,",
        "5": "5 ka nanakarama mpanolo-tsaina mba hampandam\u00f2ka ny fikasan\u2019izy ireo, tamin\u2019ny andro rehetra nanjakan\u2019i Kyrosy mpanjakan\u2019i Persa ka hatramin\u2019ny nanjakan\u2019i Dariosy mpanjakan\u2019i Persa.",
        "6": "6 Ary nanoratra taratasy fiampangana an\u2019ireo mponin\u2019i Joda sy Jerosalema izy ireo, raha vao nanjaka i Ahasoerosy.",
        "7": "7 Nanoratra ho an\u2019i Artaksersesy mpanjakan\u2019i Persa koa ry Bislama sy Mitredata sy Tabela ary ny namany hafa, tamin\u2019ny andron\u2019i Artaksersesy. Nadika tamin\u2019ny fiteny aramianina ilay taratasy, ary tarehin-tsoratra aramianina no nanoratana azy.",
        "8": "8 Ary i Rehoma lehiben\u2019ny tompon\u2019andraiki-panjakana sy Simsay mpanoratra dia nanoratra taratasy miampanga an\u2019i Jerosalema tany amin\u2019i Artaksersesy Mpanjaka. Toy izao izany:",
        "9": "9 Avy amin\u2019i Rehoma, lehiben\u2019ny tompon\u2019andraiki-panjakana sy Simsay mpanoratra, sy ireo namany hafa, ny mpitsara, ny governora lefitra at\u1ef3 ampitan\u2019ny Renirano, ny mpitan-tsoratra, ny olona any Ereka, ny Babylonianina, ny mponin\u2019i Sosa, izany hoe ny Elamita,",
        "10": "10 sy ny sisa amin\u2019ireo firenena natao sesitany izay napetrak\u2019i Asnapara lehibe sy mendri-kaja at\u1ef3 amin\u2019ny tan\u00e0nan\u2019i Samaria, ary ny sisa at\u1ef3 ampitan\u2019ny Renirano\u2014\u2014. Ary",
        "11": "11 ity ny dika mitovy amin\u2019ilay taratasy nalefan\u2019izy ireo momba izany: \u201cHo an\u2019i Artaksersesy Mpanjaka, avy amin\u2019ireo mpanomponao at\u1ef3 ampitan\u2019ny Renirano:",
        "12": "12 Aoka ho fantatry ny mpanjaka fa ireo Jiosy niakatra avy tany aminao ho at\u1ef3 aminay, dia tonga any Jerosalema. Manorina ilay tan\u00e0na mpikomy sy ratsy izy ireo, ka manangana indray ny manda sady manamboatra ny fototra.",
        "13": "13 Koa aoka ho fantatry ny mpanjaka fa raha voaorina indray io tan\u00e0na io ary vita ny mandany, dia tsy handoa hetra na haba na hetran-dalana izy ireo, ka hahatonga fatiantoka amin\u2019ny tahirim-bolam-panjakana izany.",
        "14": "14 Koa satria mandray karama avy any an-dapa * izahay, sady heverinay fa tsy mety ny mijery fotsiny ny fanaovana izay hahatapi-pananana ny mpanjaka, dia mandefa izao taratasy izao izahay hampahafantarana izany amin\u2019ny mpanjaka,",
        "15": "15 mba hisy fikarohana hatao ao amin\u2019ny boky mirakitra ny tantaran\u2019ny razanao. Dia ho hitanao ao amin\u2019ilay boky, ary ho fantatrao fa mpikomy sy mitondra fatiantoka ho an\u2019ny fanjakana sy ny faritany io tan\u00e0na io. Ary efa hatry ny ela be no nisy mpitarika fikomiana tao. Izany no nandravana tanteraka an\u2019io tan\u00e0na io.",
        "16": "16 Ampahafantarinay anao, ry mpanjaka, fa raha voaorina indray io tan\u00e0na io ka vita ny mandany, dia tsy hanana anjara intsony ianao at\u1ef3 ampitan\u2019ny Renirano.\u201d",
        "17": "17 Ary ny mpanjaka nandefa izao taratasy izao ho an\u2019i Rehoma lehiben\u2019ny tompon\u2019andraiki-panjakana sy Simsay mpanoratra ary ny namany hafa izay nonina tany Samaria, mbamin\u2019ny sisa tat\u1ef3 ampitan\u2019ny Renirano: \u201cMiarahaba anareo!",
        "18": "18 Efa voavaky tsara teto anatrehako ilay taratasy nalefanareo tat\u1ef3 aminay.",
        "19": "19 Koa nanome baiko aho, dia natao ny famotopotorana ka hita tokoa fa efa hatry ny ela be io tan\u00e0na io no nanohitra mpanjaka sy nikomy.",
        "20": "20 Nisy mpanjaka nahery tao Jerosalema, ary nanjaka tamin\u2019izay rehetra tany ampitan\u2019ny Renirano izy ireo, ka nandoavana hetra sy haba ary hetran-dalana.",
        "21": "21 Koa manomeza baiko hampitsaharana an\u2019ireo vatan-dehilahy ireo, mba tsy hanorenana indray an\u2019io tan\u00e0na io mandra-panomezako baiko.",
        "22": "22 Tandremo tsara mba tsy hatao an-tsirambina izany, sao hitombo ny fahavoazana ka ho matiantoka ny fanjakana.\u201d",
        "23": "23 Rehefa voavaky teo anatrehan\u2019i Rehoma sy Simsay mpanoratra ary ireo namany ny dika mitovy amin\u2019ilay taratasin\u2019i Artaksersesy Mpanjaka, dia lasa haingana izy ireo nankany amin\u2019ny Jiosy tany Jerosalema, ary nanao an-keriny mba hampitsaharana ny asan\u2019izy ireo.",
        "24": "24 Tamin\u2019izay ny asa momba ny tranon\u2019Andriamanitra tany Jerosalema no nitsahatra. Ary mbola nitsahatra izany hatramin\u2019ny taona faharoa nanjakan\u2019i Dariosy mpanjakan\u2019i Persa."
    },
    "5": {
        "1": "5 Ary i Hagay mpaminany sy Zakaria mpaminany zafikelin\u2019i Ido, dia naminany teo amin\u2019ireo Jiosy tany Joda sy Jerosalema, tamin\u2019ny anaran\u2019ilay Andriamanitry ny Israely izay nomba azy ireo.",
        "2": "2 Tamin\u2019izay i Zerobabela zanak\u2019i Sealtiela, sy Jesoa zanak\u2019i Jozadaka, no nanomboka nanorina indray ilay tranon\u2019Andriamanitra tany Jerosalema. Ary nisy mpaminanin\u2019Andriamanitra nanampy azy ireo.",
        "3": "3 Tamin\u2019izany fotoana izany no tonga teo amin\u2019izy ireo i Tatenay governora tat\u1ef3 ampitan\u2019ny Renirano, sy Setara-bozenay mbamin\u2019ny naman\u2019izy ireo, ka nilaza hoe: \u201cIza no nanome baiko anareo hanorina an\u2019io trano io sy hanao an\u2019io rafitra hazo io?\u201d",
        "4": "4 Ary hoy koa izy ireo: \u201cIza avy no anaran\u2019ireo vatan-dehilahy manorina an\u2019io trano io?\u201d",
        "5": "5 Ary nitsinjo an\u2019ireo anti-panahin\u2019ny Jiosy ny mason\u2019ny Andriamaniny, ka tsy vitan\u2019ireny ny nampitsahatra ny asan\u2019izy ireo, mandra-pandefa tatitra tany amin\u2019i Dariosy sy mandra-pahazo valin-taratasy momba izany.",
        "6": "6 Int\u1ef3 ny dika mitovy amin\u2019ilay taratasy ho an\u2019i Dariosy Mpanjaka, izay nalefan\u2019i Tatenay governora tat\u1ef3 ampitan\u2019ny Renirano, sy Setara-bozenay ary ireo namany izay governora lefitra tat\u1ef3 ampitan\u2019ny Renirano.",
        "7": "7 Nandefasan\u2019izy ireo taratasy izy, ka izao no voasoratra tao: \u201cHo an\u2019i Dariosy Mpanjaka: \u201cFiadanana anie ho anao!",
        "8": "8 Aoka ho fantatry ny mpanjaka fa nankany amin\u2019ny faritanin\u2019i Joda izahay, tany amin\u2019ny tranon\u2019ilay Andriamanitra lehibe. Misy manorina izy io, ka vato lehibe nakodiadia no anaovana azy, ary efa napetraka ireo hazo ao anaty rindrina. Mazoto manao ilay asa izy ireo, ka mandroso haingana izany.",
        "9": "9 Dia nanontanianay ireo anti-panahy ireo hoe: \u2018Iza no nanome baiko anareo hanorina an\u2019io trano io sy hanao an\u2019io rafitra hazo io?\u2019",
        "10": "10 Nanontanianay koa ny anaran\u2019izy ireo mba hahafahanay hanoratra ny anaran\u2019ireo vatan-dehilahy mpitarika azy ireo, ka hampahafantarinay anao.",
        "11": "11 \u201cAry izao no navalin\u2019izy ireo anay: \u2018Mpanompon\u2019ilay Andriamanitry ny lanitra sy ny tany izahay, ka manorina indray ilay trano efa natao taona maro lasa izay. Mpanjaka lehibe iray teo amin\u2019ny Israely no nanorina sy namita azy io.",
        "12": "12 Nampahatezitra an\u2019Andriamanitry ny lanitra anefa ny razanay, ka natolony teo an-tanan\u2019i Nebokadnezara Kaldeanina, mpanjakan\u2019i Babylona. Dia noravan\u2019i Nebokadnezara ity trano ity, ary nataony sesitany tany Babylona ny vahoaka.",
        "13": "13 Tamin\u2019ny taona voalohany nanjakan\u2019i Kyrosy mpanjakan\u2019i Babylona anefa, dia nanome baiko mba hanorenana indray an\u2019ity tranon\u2019Andriamanitra ity i Kyrosy Mpanjaka.",
        "14": "14 Navoakany avy tao amin\u2019ny tempolin\u2019i Babylona koa ny fitaovana volamena sy volafotsin\u2019ny tranon\u2019Andriamanitra tao amin\u2019ny tempolin\u2019i Jerosalema. I Nebokadnezara mantsy no naka an\u2019ireo tany Jerosalema sy nitondra izany nankao amin\u2019ny tempolin\u2019i Babylona. Dia nomen\u2019i Kyrosy Mpanjaka an\u2019i Sesbazara ireny. Izany no anaran\u2019ilay nataony governora.",
        "15": "15 Ary hoy izy taminy: \u201cEnto ireo fitaovana ireo ka mandehana apetraho ao amin\u2019ilay tempoly any Jerosalema. Ary aoka ny tranon\u2019Andriamanitra haorina indray eo amin\u2019ilay toerany taloha.\u201d",
        "16": "16 Rehefa tonga io Sesbazara io dia nandatsaka ny fototry ny tranon\u2019Andriamanitra teto Jerosalema izy. Koa nanomboka tamin\u2019izay ilay trano no naorina indray, nefa mbola tsy vita hatramin\u2019izao.\u2019",
        "17": "17 \u201cRaha mety amin\u2019ny mpanjaka \u00e0ry, dia aoka hisy fikarohana hatao ao amin\u2019ny trano fitehirizana ny zava-tsarobidin\u2019ny mpanjaka ao Babylona, mba hahitana raha tena nisy baiko nomen\u2019i Kyrosy Mpanjaka tokoa, hanorenana indray an\u2019io tranon\u2019Andriamanitra any Jerosalema io. Ary aoka halefan\u2019ny mpanjaka at\u1ef3 aminay izay fanapahan-keviny momba izany.\u201d"
    },
    "6": {
        "1": "6 Tamin\u2019izay i Dariosy Mpanjaka no nanome baiko, ka natao ny fikarohana tao amin\u2019ny trano nisy ny taratasy sy ny harena napetraka tany Babylona.",
        "2": "2 Dia nisy horonam-boky hita tao Ekbatana, ilay toerana voaro mafy tany amin\u2019ny faritanin\u2019i Media, ka izao no hafatra voasoratra tao:",
        "3": "3 \u201cTamin\u2019ny taona voalohany nanjakan\u2019i Kyrosy Mpanjaka, dia nanome baiko toy izao momba ny tranon\u2019Andriamanitra any Jerosalema, izy: Aoka haorina indray ilay trano mba hanoloran\u2019izy ireo sorona. Tokony hatao mafy tsara ny fototr\u2019ilay trano, ka ho enimpolo hakiho ny haavony, ary ho enimpolo hakiho ny sakany.",
        "4": "4 Ary hatao telo andalana ireo vato lehibe nakodiadia, ary iray andalana ny hazo. Aoka ny tranon\u2019ny mpanjaka no hiantoka ny lany.",
        "5": "5 Aoka koa hoentina miverina ny fitaovana volamena sy volafotsin\u2019ny tranon\u2019Andriamanitra, izay nalain\u2019i Nebokadnezara tao amin\u2019ny tempoly tany Jerosalema ka nentiny tany Babylona. Aoka ireny haverina any amin\u2019ny toerany, ao amin\u2019ny tempoly any Jerosalema, ka hapetraka ao an-tranon\u2019Andriamanitra.",
        "6": "6 \u201cAza manatonatona any, ry Tatenay governora any ampitan\u2019ny Renirano sy Setara-bozenay mbamin\u2019ireo namany, dia ireo governora lefitra any ampitan\u2019ny Renirano.",
        "7": "7 Aza helingelenina ny asa momba an\u2019io tranon\u2019Andriamanitra io. Aoka ny governoran\u2019ny Jiosy sy ny anti-panahiny hanorina azy io indray eo amin\u2019ny toerany taloha.",
        "8": "8 Ary nanome baiko aho ny amin\u2019izay tokony hataonareo amin\u2019ireo anti-panahin\u2019ny Jiosy ireo, mba hanorenana indray an\u2019io tranon\u2019Andriamanitra io. Ary avy ao amin\u2019ny trano fitehirizana ny harenam-panjakana izay misy ny hetra avy any ampitan\u2019ny Renirano, no hanomezana avy hatrany an\u2019ireo vatan-dehilahy ireo mba handoavana izay lany, ary homena azy ireo foana izany.",
        "9": "9 Tsy maintsy homena azy ireo tsy tapaka isan\u2019andro koa izay ilaina, dia vantotr\u2019ombilahy sy ondrilahy ary zanak\u2019ondry hatao fanatitra dorana ho an\u2019Andriamanitry ny lanitra, ary koa varimbazaha, sy sira, sy divay, ary menaka, araka izay lazain\u2019ireo mpisorona any Jerosalema,",
        "10": "10 mba hanolorany tsy tapaka fanatitra sitrak\u2019ilay Andriamanitry ny lanitra sy hivavahany ho an\u2019ny mpanjaka sy ny zanany.",
        "11": "11 Ary nanome baiko aho fa izay tsy manaraka an\u2019izao didy izao, dia hakana hazo iray ny tranony ary hahantona eo amin\u2019izany hazo izany izy, ka hatao kabinem-bahoaka ny tranony.",
        "12": "12 Ary ilay Andriamanitra izay nampitoetra ny anarany any Jerosalema anie, hanongana an\u2019izay mpanjaka na olona mitady hanao zavatra tsy ara-dal\u00e0na ka mandrava an\u2019ilay tranon\u2019Andriamanitra any! Izaho Dariosy no manome baiko, ka aoka hatao avy hatrany izany.\u201d",
        "13": "13 Dia nanaraka avy hatrany ny tenin\u2019i Dariosy Mpanjaka, i Tatenay governora tat\u1ef3 ampitan\u2019ny Renirano sy Setara-bozenay sy ny namany.",
        "14": "14 Ary notohizin\u2019ireo anti-panahin\u2019ny Jiosy foana ny fanorenana ka nandroso tsara, satria nampahery azy ireo ny faminanian\u2019i Hagay mpaminany sy Zakaria zafikelin\u2019i Ido. Koa nanorina sy namita ilay trano izy ireo, noho ny baikon\u2019Andriamanitry ny Israely sy ny baikon\u2019i Kyrosy, sy Dariosy, ary Artaksersesy mpanjakan\u2019i Persa.",
        "15": "15 Dia vitan\u2019izy ireo ilay trano tamin\u2019ny andro fahatelon\u2019ny volana Adara, tamin\u2019ny taona fahenina nanjakan\u2019i Dariosy Mpanjaka.",
        "16": "16 Ary nitokana an\u2019io tranon\u2019Andriamanitra io tamim-pifaliana ny zanak\u2019Israely, dia ny mpisorona sy ny Levita ary ny sisa tamin\u2019ireo avy any an-tsesitany.",
        "17": "17 Izao avy no natolotr\u2019izy ireo tamin\u2019ny fitokanana an\u2019io tranon\u2019Andriamanitra io: Omby zato, ondrilahy roanjato, zanak\u2019ondry efajato, ary koa osilahy roa ambin\u2019ny folo ho fanatitra noho ny ota ho an\u2019ny Israely rehetra, araka ny isan\u2019ny fokon\u2019ny Israely.",
        "18": "18 Dia notendren\u2019izy ireo araka ny sokajiny avy ny mpisorona, ary araka ny fizarany avy ny Levita mba hanao ny fanompoana an\u2019Andriamanitra tao Jerosalema, araka izay voasoratra ao amin\u2019ny bokin\u2019i Mosesy.",
        "19": "19 Nankalaza ny Paska tamin\u2019ny fahefatra ambin\u2019ny folon\u2019ny volana voalohany ireo avy any an-tsesitany.",
        "20": "20 Ary niara-nidio ny mpisorona sy ny Levita, ka nadio avokoa. Koa novonoin\u2019izy ireo ny biby atao sorona amin\u2019ny Paska, ho an\u2019ireo rehetra avy any an-tsesitany sy ho an\u2019ireo mpisorona rahalahiny ary ho an\u2019ny tenany.",
        "21": "21 Dia nihinana an\u2019izany ny zanak\u2019Israely izay nody avy any an-tsesitany, mbamin\u2019izay rehetra nomba azy ireo ka niala tamin\u2019ny fahalotoan\u2019ireo firenena teo amin\u2019ilay tany, mba hitady an\u2019i Jehovah Andriamanitry ny Israely.",
        "22": "22 Ary nankalazain\u2019izy ireo tamim-pifaliana nandritra ny fito andro, ny fetin\u2019ny mofo tsy misy lalivay. Fa nataon\u2019i Jehovah izay hampifaly azy ireo, ary nataony niova fo tamin\u2019izy ireo ny mpanjakan\u2019i Asyria mba hanampy azy ireo tamin\u2019ilay asa momba ny tranon\u2019Andriamanitra, dia ny Andriamanitry ny Israely."
    },
    "7": {
        "1": "7 Taorian\u2019izany, izany hoe tamin\u2019ny fotoana nanjakan\u2019i Artaksersesy mpanjakan\u2019i Persa, dia nisy lehilahy atao hoe Ezra, zanak\u2019i Seraia, zanak\u2019i Azaria, zanak\u2019i Hilkia,",
        "2": "2 zanak\u2019i Saloma, zanak\u2019i Zadoka, zanak\u2019i Ahitoba,",
        "3": "3 zanak\u2019i Amaria, zanak\u2019i Azaria, zanak\u2019i Meraiota,",
        "4": "4 zanak\u2019i Zerahia, zanak\u2019i Ozy, zanak\u2019i Boky,",
        "5": "5 zanak\u2019i Abisoa, zanak\u2019i Finehasa, zanak\u2019i Eleazara, zanak\u2019i Arona lehiben\u2019ny mpisorona.",
        "6": "6 Eny, niakatra avy tany Babylona io Ezra io. Tena havanana izy tamin\u2019ny fanaovana dika soratra ny lal\u00e0n\u2019i Mosesy, izay nomen\u2019i Jehovah Andriamanitry ny Israely. Dia nomen\u2019ny mpanjaka azy izay rehetra nangatahiny, satria nanao soa taminy ny tanan\u2019i Jehovah Andriamaniny.",
        "7": "7 Koa niakatra nankany Jerosalema ny zanak\u2019Israely sasany sy ny mpisorona sasany, mbamin\u2019ny Levita, sy ny mpihira, sy ny mpiandry vavahady ary ny Netinima, tamin\u2019ny taona fahafito nanjakan\u2019i Artaksersesy Mpanjaka.",
        "8": "8 Ary tonga tany Jerosalema i Ezra tamin\u2019ny volana fahadimy, tamin\u2019ny taona fahafito nanjakan\u2019io mpanjaka io.",
        "9": "9 Fa tamin\u2019ny andro voalohan\u2019ny volana voalohany i Ezra no nandidy ny hiakarana avy tany Babylona. Ary tamin\u2019ny andro voalohan\u2019ny volana fahadimy izy no tonga tany Jerosalema, araka ny soa nataon\u2019ny tanan\u2019Andriamaniny taminy.",
        "10": "10 Nanomana ny fony mantsy i Ezra mba handinika sy hitandrina ny lal\u00e0n\u2019i Jehovah, ary hampianatra ny fitsipika sy ny rariny eo amin\u2019ny Israely.",
        "11": "11 Ary toy izao ny dika mitovy amin\u2019ilay taratasy nomen\u2019i Artaksersesy Mpanjaka an\u2019i Ezra, izay mpisorona sady mpanao dika soratra ny didin\u2019i Jehovah sy ny fitsipiny ho an\u2019ny Israely:",
        "12": "12 \u201cAvy amin\u2019i Artaksersesy, ilay mpanjakan\u2019ny mpanjaka, ho an\u2019i Ezra mpisorona, ilay mpanao dika soratra ny lal\u00e0n\u2019Andriamanitry ny lanitra: Ho be fiadanana anie ianao!",
        "13": "13 Efa nanome baiko aho, fa ny vahoakan\u2019Israely rehetra sy ny mpisorony ary ny Levitany eto amin\u2019ny fanjakako, izay te hankany Jerosalema hiaraka aminao, dia mahazo mandeha.",
        "14": "14 Nandefa baiko mantsy ny mpanjaka sy ny mpanolo-tsainy fito mba hanaovana famotopotorana momba an\u2019i Joda sy Jerosalema, araka ilay lal\u00e0n\u2019Andriamanitrao eo am-pelatananao,",
        "15": "15 ary mba hitondrana ny volafotsy sy volamena izay nomen\u2019ny mpanjaka sy ny mpanolo-tsainy, eny, nomeny an-tsitrapo ho an\u2019Andriamanitry ny Israely monina any Jerosalema.",
        "16": "16 Ampiarahina amin\u2019ireo koa ny volafotsy sy ny volamena rehetra hitanao manerana ny faritanin\u2019i Babylona, mbamin\u2019ny fanomezana ataon\u2019ny olona sy ny mpisorona izay omeny an-tsitrapo ho an\u2019ny tranon\u2019Andriamaniny any Jerosalema.",
        "17": "17 Koa avy hatrany io vola io dia ividiano ombilahy sy ondrilahy ary zanak\u2019ondry, mbamin\u2019izay fanatitra varimbazaha sy fanatitra zava-pisotro miaraka amin\u2019ireo, ka atolory eo amin\u2019ny alitaran\u2019ny tranon\u2019Andriamanitrareo any Jerosalema izany.",
        "18": "18 \u201cNy ambin\u2019ny volafotsy sy ny volamena, dia ampiasao amin\u2019izay hitanao sy hitan\u2019ny rahalahinao fa mety, araka ny sitrapon\u2019Andriamanitrareo.",
        "19": "19 Ary atolory eo anatrehan\u2019Andriamanitra any Jerosalema avokoa, ny fitaovana omena anao mba hampiasaina amin\u2019ny fanompoana ao an-tranon\u2019Andriamanitrao.",
        "20": "20 Ary izay zavatra mbola ilaina amin\u2019ny tranon\u2019Andriamanitrao, ka tokony homenao, dia alaivo avy ao amin\u2019ny trano fitehirizan-karenan\u2019ny mpanjaka.",
        "21": "21 \u201cAry izaho, Artaksersesy Mpanjaka, dia nanome baiko ny mpitahiry ny harenam-panjakana rehetra any ampitan\u2019ny Renirano, fa izay rehetra angatahin\u2019i Ezra mpisorona, ilay mpanao dika soratra ny lal\u00e0n\u2019Andriamanitry ny lanitra, dia tokony homenareo azy avy hatrany,",
        "22": "22 na dia hatramin\u2019ny talenta volafotsy zato sy varimbazaha zato kora * sy divay zato bata * sy menaka zato bata ary sira tsy misy fetrany aza.",
        "23": "23 Ary aoka hotanterahina amin-kafanam-po avokoa ny baikon\u2019Andriamanitry ny lanitra ho an\u2019ny tranon\u2019ilay Andriamanitry ny lanitra, sao hiharan\u2019ny fahatezerana ny fanjakan\u2019ny mpanjaka sy ny zanany.",
        "24": "24 Ampahafantariko anareo koa fa tsy azo ampandoavina hetra na haba na hetran-dalana ny mpisorona, sy ny Levita, sy ny mpitendry zavamaneno, sy ny mpiandry varavarana, sy ny Netinima, ary ny mpiasa ao amin\u2019io tranon\u2019Andriamanitra io.",
        "25": "25 \u201cAry ianao, ry Ezra, ampiasao ny fahendrena nomen\u2019Andriamanitrao anao, mba hanendrena mpahay lal\u00e0na sy mpitsara, hitsarany ny olona rehetra any ampitan\u2019ny Renirano, dia izay rehetra mahalala ny lal\u00e0n\u2019Andriamanitrao. Ary izay tsy mahafantatra izany dia ampianaro.",
        "26": "26 Fa izay rehetra tsy mety mankat\u00f2 ny lal\u00e0n\u2019Andriamanitrao sy ny lal\u00e0n\u2019ny mpanjaka, dia aoka izy hampiharana avy hatrany ny didim-pitsarana, ka hovonoina ho faty na horoahina, na hampandoavina sazy na hogadraina.\u201d",
        "27": "27 Hisaorana anie i Jehovah Andriamanitry ny razantsika, izay nanao izany tao am-pon\u2019ny mpanjaka, mba hahatsara tarehy ny tranon\u2019i Jehovah any Jerosalema!",
        "28": "28 Nanehoany hatsaram-panahy feno fitiavana aho, teo anatrehan\u2019ny mpanjaka sy ny mpanolo-tsainy ary ny andriana mahery rehetra ao amin\u2019ny mpanjaka. Ary nihanahery aho, satria nomba ahy ny tanan\u2019i Jehovah Andriamanitro. Dia nangoniko ireo lohandohany teo amin\u2019ny Israely mba hiara-miakatra amiko."
    },
    "8": {
        "1": "8 Ireto avy ny lohan\u2019ireo fianakaviambe sy ireo voasoratra tao amin\u2019ny tetirazana, izay niara-niakatra tamiko avy tany Babylona, tamin\u2019ny andro nanjakan\u2019i Artaksersesy Mpanjaka:",
        "2": "2 i Gersoma avy amin\u2019ny taranak\u2019i Finehasa; i Daniela avy amin\u2019ny taranak\u2019i Itamara; i Hatosy avy amin\u2019ny taranak\u2019i Davida;",
        "3": "3 i Zakaria avy amin\u2019ny taranak\u2019i Sekania sy avy amin\u2019ny taranak\u2019i Parosy, ary nisy dimampolo amby zato lahy voasoratra anarana niaraka taminy;",
        "4": "4 i Eliho-enay zanak\u2019i Zerahia no avy amin\u2019ny taranak\u2019i Pahata-moaba, ary nisy roanjato lahy niaraka taminy;",
        "5": "5 i Sekania zanak\u2019i Jahaziela no avy amin\u2019ny taranak\u2019i Zato, ary nisy telonjato lahy niaraka taminy;",
        "6": "6 i Ebeda zanak\u2019i Jonatana no avy amin\u2019ny taranak\u2019i Adina, ary nisy dimampolo lahy niaraka taminy;",
        "7": "7 i Jesaia zanak\u2019i Atalia no avy amin\u2019ny taranak\u2019i Elama, ary nisy fitopolo lahy niaraka taminy;",
        "8": "8 i Zebadia zanak\u2019i Mikaela no avy amin\u2019ny taranak\u2019i Sefatia, ary nisy valopolo lahy niaraka taminy;",
        "9": "9 i Obadia zanak\u2019i Jehiela no avy amin\u2019ny taranak\u2019i Joaba, ary nisy valo ambin\u2019ny folo sy roanjato lahy niaraka taminy;",
        "10": "10 i Selomita zanak\u2019i Josifia no avy amin\u2019ny taranak\u2019i Bany, ary nisy enimpolo amby zato lahy niaraka taminy;",
        "11": "11 i Zakaria zanak\u2019i Bebay no avy amin\u2019ny taranak\u2019i Bebay, ary nisy valo amby roapolo lahy niaraka taminy;",
        "12": "12 i Johanana zanak\u2019i Hakatana no avy amin\u2019ny taranak\u2019i Azgada, ary nisy folo amby zato lahy niaraka taminy;",
        "13": "13 Elifeleta sy Jeiela ary Semaia no anaran\u2019ireo avy amin\u2019ny taranak\u2019i Adonikama, ka ireo no farany amin\u2019io taranaka io, ary nisy enimpolo lahy niaraka tamin\u2019izy ireo;",
        "14": "14 i Otahy sy Zaboda no avy amin\u2019ny taranak\u2019i Bigvay, ary nisy fitopolo lahy niaraka tamin\u2019izy ireo.",
        "15": "15 Ary novoriko teo amin\u2019ilay renirano mankany Ahava izy ireo. Dia nitoby telo andro teo izahay mba handinihako tsara ny vahoaka sy ny mpisorona, nefa tsy nahita na dia Levita iray aza aho.",
        "16": "16 Koa nampanantsoiko i Eliezera sy Ariela sy Semaia sy Elnatana sy Jariba sy Elnatana sy Natana sy Zakaria ary Mesolama izay samy lohandohany, ary koa i Joariba sy Elnatana izay samy mpampianatra.",
        "17": "17 Dia nomeko baiko izy ireo ho any amin\u2019i Ido, ilay lohandohany tao Kasifia, ka nambarako tamin\u2019izy ireo izay teny holazaina amin\u2019i Ido sy ireo Netinima rahalahiny tao Kasifia, mba hitondrany olona any aminay hanompo ao an-tranon\u2019Andriamanitray.",
        "18": "18 Araka ny soa nataon\u2019ny tanan\u2019Andriamanitray taminay, dia nentin\u2019izy ireo tany aminay ny lehilahy malina iray atao hoe Serebia, avy amin\u2019ny taranak\u2019i Maly zafikelin\u2019i Levy, zanak\u2019i Israely. Nentin\u2019izy ireo koa ny zanak\u2019i Serebia sy ny rahalahiny, valo ambin\u2019ny folo lahy;",
        "19": "19 ary koa i Hasabia sy Jesaia avy amin\u2019ny taranak\u2019i Merary, sy ny rahalahiny ary ny zanak\u2019izy ireo, roapolo lahy.",
        "20": "20 Ary nisy roapolo sy roanjato ny Netinima, avy tamin\u2019ireo Netinima izay nomen\u2019i Davida sy ny andriana mba hanompo ny Levita. Ary samy voatonona anarana izy ireo.",
        "21": "21 Dia nanao antso avo aho hoe hisy fifadian-kanina teo amin\u2019ny reniranon\u2019i Ahava, mba hahafahanay hanetry tena teo anatrehan\u2019Andriamanitray, ka hangatahana azy hitarika ny dianay miaraka amin\u2019ny zanakay madinika sy ny fanananay rehetra.",
        "22": "22 Fa nahamenatra ahy ny hangataka tafika sy mpitaingin-tsoavaly tamin\u2019ny mpanjaka, mba hiaro anay tamin\u2019ny fahavalo teny an-dalana. Efa nilaza tamin\u2019ny mpanjaka mantsy izahay hoe: \u201cNy tanan\u2019Andriamanitray dia momba an\u2019izay rehetra mitady azy sy te hanao ny tsara, fa ny heriny sy ny fahatezerany kosa mihatra amin\u2019izay rehetra mahafoy azy.\u201d",
        "23": "23 Koa nifady hanina sy nangataka momba izany tamin\u2019Andriamanitray izahay, mba hihainoany ny fitalahoanay.",
        "24": "24 Ary nisy roa ambin\u2019ny folo lahy natokako avy tamin\u2019ireo lehiben\u2019ny mpisorona, dia i Serebia sy Hasabia ary ny folo tamin\u2019ny rahalahin\u2019izy ireo.",
        "25": "25 Dia nolanjaiko mba homena azy ireo ny volafotsy sy ny volamena ary ny fitaovana, izay fanomezana ho an\u2019ny tranon\u2019Andriamanitray avy tamin\u2019ny mpanjaka sy ny mpanolo-tsainy sy ny andrianany ary ny Israelita rehetra hitanay tao amin\u2019ilay faritra.",
        "26": "26 Koa nolanjaiko sy natolotro azy ny talenta * volafotsy dimampolo ary koa ny talenta eninjato, sy fitaovana volafotsy zato izay nitentina talenta roa, sy talenta volamena zato,",
        "27": "27 sy vilia baolina kely volamena roapolo izay nitentina dar\u00ecka arivo, ary fitaovana roa vita amin\u2019ny varahina tena tsara, izay mena mamirapiratra, sady sarobidy toy ny volamena.",
        "28": "28 Dia hoy aho tamin\u2019izy ireo: \u201cMasina eo anatrehan\u2019i Jehovah ianareo, ary masina koa ireo fitaovana ireo. Ary fanatitra an-tsitrapo ho an\u2019i Jehovah Andriamanitry ny razanareo ireo volafotsy sy volamena ireo.",
        "29": "29 Koa aoka ianareo ho mailo sy hitandrina tsara, mandra-pandanjanareo izany ao amin\u2019ny efitra fisakafoana ao an-tranon\u2019i Jehovah, eo anatrehan\u2019ireo lehiben\u2019ny mpisorona sy ny Levita ary ireo andrianan\u2019ny Israely any Jerosalema.\u201d",
        "30": "30 Ary noraisin\u2019ny mpisorona sy ny Levita ireo volafotsy sy volamena ary fitaovana voalanja ireo, mba hoentina any Jerosalema, any an-tranon\u2019Andriamanitray.",
        "31": "31 Dia niala teo amin\u2019ny reniranon\u2019i Ahava izahay tamin\u2019ny faharoa ambin\u2019ny folon\u2019ny volana voalohany, mba hankany Jerosalema. Ary nomba anay ny tanan\u2019Andriamanitray ka namonjy anay teo am-pelatanan\u2019ny fahavalo sy tamin\u2019izay niafina hanafika anay teny an-dalana.",
        "32": "32 Koa tonga tany Jerosalema izahay ary nijanona telo andro tao.",
        "33": "33 Ary tamin\u2019ny andro fahefatra, dia nolanjainay tao an-tranon\u2019Andriamanitray ny volafotsy sy ny volamena ary ny fitaovana, ka natolotray an\u2019i Meremota mpisorona zanak\u2019i Oria, sy Eleazara zanak\u2019i Finehasa, ary ny Levita niaraka tamin\u2019izy ireo, dia i Jozabada zanak\u2019i Jesoa sy Noadia zanak\u2019i Binoy.",
        "34": "34 Eny, nolanjainay sy natolotray ny zava-drehetra, araka ny isany sy ny lanjany. Dia nosoratana ny lanjan\u2019ireo rehetra ireo tamin\u2019izay.",
        "35": "35 Ary nanolotra sorona dorana ho an\u2019Andriamanitry ny Israely ireo nivoaka avy tamin\u2019ny fahababoana, izay avy any an-tsesitany, ka ireto avy no natolony: Ombilahy roa ambin\u2019ny folo ho an\u2019ny Israely rehetra, ondrilahy enina amby sivifolo, ondrilahy kely fito amby fitopolo, ary osilahy roa ambin\u2019ny folo ho fanatitra noho ny ota. Natao fanatitra dorana ho an\u2019i Jehovah avokoa izany.",
        "36": "36 Dia nomenay an\u2019ireo lehibem-paritany notendren\u2019ny mpanjaka, sy ny governora at\u1ef3 ampitan\u2019ny Renirano ny lal\u00e0n\u2019ny mpanjaka, ka nanome fanampiana ho an\u2019ny vahoaka sy ny tranon\u2019Andriamanitra izy ireo."
    },
    "9": {
        "1": "9 Raha vao vita izany, dia nanatona ahy ireo andriana ka nilaza hoe: \u201cNy vahoakan\u2019Israely sy ny mpisorona ary ny Levita dia tsy niala tamin\u2019ny zava-maharikoriko fanaon\u2019ireo mponina manodidina, * dia ny Kananita, ny Hetita, ny Perizita, ny Jebosita, ny Amonita, ny Moabita sy ny Ejipsianina ary ny Amorita.",
        "2": "2 Fa nisy tamin\u2019ny zanakavavin\u2019ireny nalain\u2019izy ireo ho vadiny sy ho vadin\u2019ny zanany lahy. Koa nanjary nifangaroharo tamin\u2019ny mponina manodidina izy ireo nefa taranaka masina. Ary loha laharana tamin\u2019izany fivadihana izany ireo andriana sy solontenam-panjakana.\u201d",
        "3": "3 Raha vao nandre izany aho, dia norovitiko ny akanjoko anatiny sy ivelany, ary nongotako ny volon-dohako sy ny volombavako, dia nipetraka ankona teo aho.",
        "4": "4 Ary tonga nitangorona teo amiko ny olona, sady samy tora-kovitra noho ny tenin\u2019Andriamanitry ny Israely momba ny fivadihan\u2019ireo avy tany an-tsesitany. Ary mbola nipetraka ankona teo aho, mandra-pahatongan\u2019ny fotoanan\u2019ny fanatitra varimbazaha amin\u2019ny takariva.",
        "5": "5 Tamin\u2019ny fotoanan\u2019ny fanatitra varimbazaha amin\u2019ny takariva, dia nitsangana aho rehefa avy nampietry ny tenako toy izany, ary mbola teny amiko ireo akanjoko anatiny sy ivelany rovitra. Dia nandohalika aho ka namelatra ny tanako ho amin\u2019i Jehovah Andriamanitro.",
        "6": "6 Ary hoy aho: \u201cAndriamanitro \u00f4! Tena menatra sy sadaikatra aho ny hiandrandra hitodika any aminao, ry Andriamanitro \u00f4! Fa nihamaro ny fahadisoanay ka mihoatra ny lohanay, ary lehibe manakatra ny lanitra ny helokay.",
        "7": "7 Tena meloka izahay hatramin\u2019ny andron\u2019ny razanay ka mandraka androany. Ary noho ny fahadisoanay dia natolotra teo an-tanan\u2019ireo mpanjakan\u2019ny tany hafa izahay sy ny mpanjakanay ary ny mpisoronay, mba hovonoina amin\u2019ny sabatra sy hoentina ho babo sy horobaina ary halam-baraka, toy ny amin\u2019izao anio izao.",
        "8": "8 Nankasitraka anay nandritra ny fotoana fohy ianao, ry Jehovah Andriamanitray, ary nasianao niangana izahay ka nafahanao, ary nomenao toerana mafy orina * tao amin\u2019ny toeranao masina izahay, mba hampamirapiratra ny masonay, ry Andriamanitray \u00f4, sy mba hamelombelona kely anay na dia andevozina aza izahay.",
        "9": "9 Mpanompo izahay nefa tsy nafoinao na dia andevozina aza, ry Andriamanitray \u00f4! Maneho hatsaram-panahy feno fitiavana aminay kosa ianao eo anatrehan\u2019ireo mpanjakan\u2019i Persa, mba hamelombelomana anay ka hananganana ny tranon\u2019Andriamanitray sy hanorenana indray ireo toerany rava, ary hanomezana anay manda vato eto Joda sy Jerosalema.",
        "10": "10 \u201cKoa inona \u00e0ry izao no holazainay, ry Andriamanitray \u00f4? Efa nafoinay ny didinao,",
        "11": "11 izay nandidianao tamin\u2019ny alalan\u2019ny mpaminany mpanomponao, hoe: \u2018Ny tany hidiranareo mba holovana dia tany voaloto, noho ny fahalotoan\u2019ireo mponina manodidina. Nofenoin\u2019izy ireo tamin\u2019ny zava-maharikoriko fanaony sy ny fahalotoany mantsy ilay tany manontolo.",
        "12": "12 Koa aza omena ho vadin\u2019ny zanany lahy ny zanakareo vavy, ary aza alaina ho vadin\u2019ny zanakareo lahy ny zanany vavy. Ary aza mitady izay hahasoa azy na izay hiadanany mihitsy, mandritra ny fotoana tsy voafetra. Amin\u2019izay ianareo dia hihamahery sy hihinana izay tsara eo amin\u2019ilay tany, ary haka azy io ho lovan\u2019ny zanakareo mandritra ny fotoana tsy voafetra.\u2019",
        "13": "13 Efa izao ve no manjo anay noho ny zava-dratsy nataonay sy ny haben\u2019ny helokay, ary ianao aza tsy namaly anay araka ny fahadisoanay, ry Andriamanitray \u00f4, fa mbola nisy nafahanao toy izao ihany izahay,",
        "14": "14 koa mbola handika ny didinao indray ve izahay ka hifanambady * amin\u2019olona manao ireo zava-maharikoriko ireo? Tsy ho tezitra mafy aminay ve ianao ka ho lany ripaka izahay ary tsy hisy hiangana?",
        "15": "15 Ry Jehovah Andriamanitry ny Israely \u00f4, manao ny rariny ianao, satria mbola nisy niangana izahay ka nafahanao, toy izao anio izao. Koa indreto izahay meloka eto anatrehanao, na dia fantatray aza fa tsy tokony hijoro eto anatrehanao izahay noho izany helokay izany.\u201d"
    },
    "10": {
        "1": "10 Raha vao avy nivavaka sy nibaboka i Ezra, ka mbola nitomany sy nihohoka teo anoloan\u2019ny tranon\u2019Andriamanitra, dia nitangorona teo aminy ny Israelita, izay fiangonana lehibe nisy lehilahy sy vehivavy ary ankizy. Nitomany be koa mantsy ny vahoaka.",
        "2": "2 Dia niteny tamin\u2019i Ezra i Sekania zanak\u2019i Jehiela, avy amin\u2019ny taranak\u2019i Elama, hoe: \u201cIzahay no nivadika tamin\u2019Andriamanitsika, satria nanambady vehivavy hafa firenena avy tamin\u2019ireo mponina manodidina. Mbola misy fanantenana ihany anefa ho an\u2019ny Israely.",
        "3": "3 Aoka izahay hanao fifanekena amin\u2019Andriamanitsika ka horoahinay ireo vehivavy rehetra ireo mbamin\u2019izay naterany, fa izany no toromarika avy amin\u2019i Jehovah sy avy amin\u2019ireo matahotra ny handika ny didin\u2019Andriamanitsika, mba hanaovana zavatra araka ny lal\u00e0na.",
        "4": "4 Koa mitsang\u00e0na fa napetraka ho adidinao izao raharaha izao, ary manohana anao izahay. Mahereza ary manaova zavatra.\u201d",
        "5": "5 Ary nitsangana i Ezra, ka nasainy nianiana ireo lehiben\u2019ny mpisorona sy ny Levita ary ny Israely rehetra, fa hanao araka izany teny izany. Dia nianiana izy ireo.",
        "6": "6 Ary niala teo anoloan\u2019ny tranon\u2019Andriamanitra i Ezra, ka nankany amin\u2019ny efitra fisakafoana izay an\u2019i Johanana zanak\u2019i Eliasiba. Tsy nihinan-kanina na nisotro rano anefa izy, na dia nankany aza, satria nalahelo noho ny fivadihan\u2019ireo avy tany an-tsesitany.",
        "7": "7 Dia nanao antso avo nanerana an\u2019i Joda sy Jerosalema izy ireo, mba hiantsoana an\u2019izay rehetra avy any an-tsesitany hivory any Jerosalema.",
        "8": "8 Ary izay tsy tonga ao anatin\u2019ny telo andro, araka ny tenin\u2019ireo andriana sy anti-panahy, dia halaina ny fananany rehetra, ary hesorina tsy ho anisan\u2019ny fiangonan\u2019ireo avy tany an-tsesitany izy.",
        "9": "9 Koa tafavory tao Jerosalema ny lehilahy rehetra anisan\u2019ny fokon\u2019i Joda sy Benjamina tao anatin\u2019ny telo andro, tamin\u2019ny faharoapolon\u2019ny volana fahasivy. Nipetraka teo an-tokotanin\u2019ny tranon\u2019Andriamanitra ny olona rehetra, ary nangovitra izy ireo satria raharaha lehibe no hodinihina sady avy ny orana.",
        "10": "10 Dia nitsangana i Ezra mpisorona ka nanao hoe: \u201cNivadika tamin\u2019Andriamanitra ianareo satria nanambady vehivavy hafa firenena, ka nampitombo ny heloky ny Israely.",
        "11": "11 Koa aoka ianareo hibaboka amin\u2019i Jehovah Andriamanitry ny razanareo, ka ataovy izay sitrany ary misaraha amin\u2019ireo mponina manodidina sy ireo vehivavy hafa firenena vadinareo.\u201d",
        "12": "12 Dia niara-niredona ny fiangonana manontolo hoe: \u201cAdidinay ny manatanteraka izay lazainao.",
        "13": "13 Maro anefa ny olona sady fotoanan\u2019ny orana izao, ka tsy vitanay ny mijoro et\u1ef3 ivelany. Tsy ho voalamina iray na roa andro koa anefa ilay raharaha, satria lehibe ny fikomianay tamin\u2019io lafiny io.",
        "14": "14 Koa aoka re hisolo tena ny fiangonana manontolo ireo andriananay e! Ary izay rehetra manambady vehivavy hafa firenena ao amin\u2019ireo tan\u00e0nanay, dia aoka ho tonga amin\u2019ny fotoana voatondro, miaraka amin\u2019ny anti-panahy sy ny mpitsara isan-tan\u00e0na, mandra-pampitonenay ny fahatezerana mafin\u2019ilay Andriamanitray noho io raharaha io.\u201d",
        "15": "15 Nanohitra izany teny izany anefa i Jonatana zanak\u2019i Asahela sy Jahaza zanak\u2019i Tikva, nampian-dry Mesolama sy Sabetahy izay samy Levita.",
        "16": "16 Nanatanteraka izany kosa ireo olona avy any an-tsesitany. Koa tamin\u2019ny andro voalohan\u2019ny volana fahafolo, dia nitokana i Ezra mpisorona sy ny lohan\u2019ireo fianakaviambe, ary nipetraka hanadihady momba ilay raharaha izy rehetra araka ny anarany avy.",
        "17": "17 Ary voalamin\u2019izy ireo tamin\u2019ny andro voalohan\u2019ny volana voalohany ilay raharaha momba an\u2019ireo lehilahy rehetra nanambady vehivavy hafa firenena.",
        "18": "18 Nisy nanambady vehivavy hafa firenena koa ny taranaky ny mpisorona. Ny avy tamin\u2019ny taranak\u2019i Jesoa zanak\u2019i Jozadaka, mbamin\u2019ireo rahalahiny, dia i Mahaseia sy Eliezera sy Jariba ary Gedalia.",
        "19": "19 Nampanantena ny handroaka ny vadiny anefa izy ireo, ka nohamafisin\u2019izy ireo tamin\u2019ny fifandraisan-tanana izany. Ary satria meloka izy ireo, dia hanome ondrilahy avy amin\u2019ny andian\u2019ondry.",
        "20": "20 Ary ny avy tamin\u2019ny taranak\u2019i Imera dia i Hanany sy Zebadia;",
        "21": "21 ny avy tamin\u2019ny taranak\u2019i Harima dia i Mahaseia, Elia, Semaia, Jehiela ary Ozia;",
        "22": "22 ny avy tamin\u2019ny taranak\u2019i Pasora dia i Elioenay, Mahaseia, Ismaela, Netanela, Jozabada ary Elasa.",
        "23": "23 Ary ny avy tamin\u2019ny Levita dia i Jozabada, Simey, Kelaia na Kelita, Petahia, Joda ary Eliezera;",
        "24": "24 ny avy tamin\u2019ireo mpihira dia i Eliasiba; ary ny avy tamin\u2019ireo mpiandry vavahady dia i Saloma sy Talema ary Ory.",
        "25": "25 Ny avy tamin\u2019ny Israely, avy tamin\u2019ny taranak\u2019i Parosy dia i Ramia, Jizia, Malkia, Miamina, Eleazara, Malkia ary Benaia;",
        "26": "26 ny avy tamin\u2019ny taranak\u2019i Elama dia i Matania, Zakaria, Jehiela, Abdia, Jeremota ary Elia;",
        "27": "27 ny avy tamin\u2019ny taranak\u2019i Zato dia i Elioenay, Eliasiba, Matania, Jeremota, Zabada ary Aziza;",
        "28": "28 ny avy tamin\u2019ny taranak\u2019i Bebay dia i Johanana, Hanania, Zabay ary Atlay;",
        "29": "29 ny avy tamin\u2019ny taranak\u2019i Bany dia i Mesolama, Maloka, Adaia, Jasoba, Seala ary Jeremota;",
        "30": "30 ny avy tamin\u2019ny taranak\u2019i Pahata-moaba dia i Adna, Kelala, Benaia, Mahaseia, Matania, Bezalila, Binoy ary Manase;",
        "31": "31 ny avy tamin\u2019ny taranak\u2019i Harima dia i Eliezera, Jisia, Malkia, Semaia, Simeona,",
        "32": "32 Benjamina, Maloka ary Semaria;",
        "33": "33 ny avy tamin\u2019ny taranak\u2019i Hasoma dia i Matenay, Matata, Zabada, Elifeleta, Jeremay, Manase ary Simey;",
        "34": "34 ny avy tamin\u2019ny taranak\u2019i Bany dia i Maday, Amrama, Oela,",
        "35": "35 Benaia, Bedeia, Keloho,",
        "36": "36 Vania, Meremota, Eliasiba,",
        "37": "37 Matania, Matenay ary Jasao;",
        "38": "38 ny avy tamin\u2019ny taranak\u2019i Binoy dia i Simey,",
        "39": "39 Selemia, Natana, Adaia,",
        "40": "40 Maknadebay, Sasay, Saray,",
        "41": "41 Azarela, Selemia, Semaria,",
        "42": "42 Saloma, Amaria ary Josefa;",
        "43": "43 ary ny avy tamin\u2019ny taranak\u2019i Nebo dia i Jeiela, Matitia, Zabada, Zebina, Jadao, Joela ary Benaia.",
        "44": "44 Nanambady vehivavy hafa firenena daholo ireo, ka nandroaka an\u2019ireny niaraka tamin\u2019ny zanany. [Fanamarihana ambany pejy]"
    }
}