{
    "1": {
        "1": "Ny tenin\u2019i Nehemia zanak\u2019i Hakalia: Tao an-dapan\u2019i Sosana aho tamin\u2019ny volana Kisleo, tamin\u2019ny taona faharoapolo.",
        "2": "Dia tonga i Hanany, iray tamin\u2019ireo rahalahiko, mbamin\u2019ny lehilahy hafa avy tany Joda. Ary nanontaniako azy ireo ny momba ny Jiosy, dia ireo sisa niangana izay nafahana avy tamin\u2019ny fahababoana. Nanontany momba an\u2019i Jerosalema koa aho.",
        "3": "Koa hoy izy ireo tamiko: \u201cTena voa mafy sy latsain\u2019ny olona ireo sisa niangana avy tamin\u2019ny fahababoana, izay any amin\u2019ny faritany. Mbola rava ny mandan\u2019i Jerosalema, ary kilan\u2019ny afo ny vavahadiny.\u201d",
        "4": "Nipetraka sy nitomany aho raha vao nandre izany teny izany, sady nalahelo nandritra ny andro maro. Ary nifady hanina sy nivavaka teo anatrehan\u2019Andriamanitry ny lanitra aho.",
        "5": "Dia hoy aho: \u201cRy Jehovah Andriamanitry ny lanitra \u00f4! Andriamanitra lehibe sy mendrika hatahorana ianao. Manaja ny fifanekena nifanaovanao tamin\u2019ireo tia anao sy ireo mitandrina ny didinao ianao, sady maneho hatsaram-panahy feno fitiavana amin\u2019izy ireo.",
        "6": "Aoka re hihaino tsara ny sofinao ary hijery ny masonao e, ka henoy ny vavaka ataon\u2019ny mpanomponao eto anatrehanao anio. Mivavaka andro aman\u2019alina aho momba ny zanak\u2019Israely mpanomponao, sady mibaboka noho ny fahotan\u2019ny zanak\u2019Israely, izay nataonay taminao. Samy efa nanota izahay, dia izaho sy ny ankohonan-draiko.",
        "7": "Tena nanao ratsy taminao tokoa izahay, sady tsy nanaraka ny didy sy ny fitsipika ary ny didim-pitsarana izay nandidianao an\u2019i Mosesy mpanomponao.",
        "8": "\u201cMba tsarovy re, ny teny nandidianao an\u2019i Mosesy mpanomponao hoe: \u2018Raha mivadika amiko ianareo, dia haparitako any amin\u2019ny firenen-kafa.",
        "9": "Fa rehefa miverina amiko kosa ianareo ka mitandrina sy manatanteraka ny didiko, dia hangoniko ianareo ka hoentiko any amin\u2019ilay toerana nofidiko hampitoerana ny anarako, na dia any amin\u2019ny faravodilanitra aza no niparitahanareo.\u2019",
        "10": "Mpanomponao sy olonao izy ireo, ary navotanao tamin\u2019ny herinao lehibe sy ny tananao mahery.",
        "11": "Ry Jehovah \u00f4! Aoka re ny sofinao mba hihaino tsara ny vavaka ataon\u2019ity mpanomponao, sy ataon\u2019ireo mpanomponao, izay finaritra amin\u2019ny fahatahorana ny anaranao e! Ary mba ataovy mahomby re izay ataon\u2019ny mpanomponao anio e, ka ataovy miantra ahy io lehilahy io.\u201d Mpandroso zava-pisotron\u2019ny mpanjaka aho tamin\u2019izay."
    },
    "2": {
        "1": "Tamin\u2019ny volana Nisana, tamin\u2019ny taona faharoapolo nanjakan\u2019i Artaksersesy Mpanjaka, dia noraisiko ny divay teo anoloan\u2019ny mpanjaka ka natolotro azy toy ny mahazatra. Mbola tsy maloka endrika teo anatrehany mihitsy anefa aho, raha tsy tamin\u2019izay.",
        "2": "Koa niteny tamiko ny mpanjaka hoe: \u201cNahoana no maloka endrika ianao nefa tsy marary akory? Misy zavatra mampalahelo ny fonao mihitsy!\u201d Natahotra be aho tamin\u2019izay.",
        "3": "Dia hoy aho tamin\u2019ny mpanjaka: \u201cHo ela velona anie ny mpanjaka! Nahoana moa aho no tsy ho maloka endrika? Rava ilay tan\u00e0na misy ny fasan-drazako, ary kilan\u2019ny afo ny vavahadiny.\u201d",
        "4": "Ary hoy ny mpanjaka: \u201cInona \u00e0ry no tianao hatao?\u201d Avy hatrany aho dia nivavaka tamin\u2019Andriamanitry ny lanitra.",
        "5": "Dia hoy aho tamin\u2019ny mpanjaka: \u201cRaha sitraky ny mpanjaka, ary raha mahazo sitraka eo anatrehanao ny mpanomponao, dia mba alefaso ho any Joda aho, any amin\u2019ny tan\u00e0na misy ny fasan-drazako, mba hanorina azy io indray.\u201d",
        "6": "Tamin\u2019izay dia nipetraka teo anilan\u2019ny mpanjaka ny vadiny. Ary hoy ny mpanjaka tamiko: \u201cHaharitra hafiriana ny dianao, ary rahoviana ianao no hiverina?\u201d Koa sitraky ny mpanjaka ny handefa ahy, rehefa nolazaiko taminy ny fotoana.",
        "7": "Dia hoy koa aho taminy: \u201cRaha sitraky ny mpanjaka, dia aoka aho homena taratasy ho an\u2019ireo governora any ampitan\u2019ny Renirano, mba hamelan\u2019izy ireo ahy handeha hatrany Joda.",
        "8": "Aoka koa aho homena taratasy ho an\u2019i Asafa, mpiambina ny alan\u2019ny mpanjaka, mba hanomezany ahy hazo hanaovako ny vavahadin\u2019ny Lapan\u2019ny tempoly, sy ny mandan\u2019ny tan\u00e0na, ary ny trano hipetrahako.\u201d Koa nomen\u2019ny mpanjaka ahy ireo, araka ny soa nataon\u2019ny tanan\u2019Andriamanitro tamiko.",
        "9": "Dia tonga tat\u1ef3 amin\u2019ireo governora tat\u1ef3 ampitan\u2019ny Renirano aho, ka nomeko azy ireo ny taratasin\u2019ny mpanjaka. Nisy lehiben\u2019ny tafika sy mpitaingin-tsoavaly koa nalefan\u2019ny mpanjaka niaraka tamiko.",
        "10": "Ary ren\u2019i Sanbala Horonita sy Tobia Amonita mpanompo izany ka sosotra izy ireo, satria nisy olona tonga mba hitady izay hahasoa ny zanak\u2019Israely.",
        "11": "Tonga tao Jerosalema aho tamin\u2019ny farany. Ary rehefa avy nijanona telo andro tao aho,",
        "12": "dia nifoha tamin\u2019ny alina izaho sy ny lehilahy vitsivitsy. Ary tsy nolazaiko tamin\u2019iza na iza izay zavatra nataon\u2019Andriamanitro tao am-poko mba hatao amin\u2019i Jerosalema. Tsy nitondra biby fiompy afa-tsy ilay nitaingenako koa aho.",
        "13": "Ary nivoaka avy teo amin\u2019ny Vavahadin-dohasaha aho tamin\u2019ny alina, dia nandeha tandrifin\u2019ny Loharanon\u2019ny Bibilava Be ary nankeny amin\u2019ny Vavahadin\u2019ny Antontan-davenona, ka nandinika ny faharavan\u2019ny mandan\u2019i Jerosalema sy ny vavahadiny kilan\u2019ny afo.",
        "14": "Dia nankeny amin\u2019ny Vavahadin-doharano sy ny Dobon\u2019ny Mpanjaka aho, ary tsy nisy lalana handehanan\u2019ilay biby nitaingenako.",
        "15": "Mbola niakatra nanaraka ny lohasaha falehan-driaka ihany anefa aho tamin\u2019iny alina iny, ka nandinika ny manda. Dia niverina aho, ka niditra teo amin\u2019ny Vavahadin-dohasaha, ary nody.",
        "16": "Tsy nahalala izay nalehako sy nataoko ireo solontenam-panjakana. Ary mbola tsy nilazako na inona na inona ny Jiosy sy ny mpisorona sy ny olona ambony sy ny solontenam-panjakana ary ny sisa tamin\u2019ireo mpanao ny asa.",
        "17": "Farany dia hoy aho tamin\u2019izy ireo: \u201cHitanareo izao fahavoazantsika izao! Rava i Jerosalema ary kilan\u2019ny afo ny vavahadiny. Koa andao isika hanorina indray ny mandan\u2019i Jerosalema, mba hifarana hatreo ny fandatsana antsika.\u201d",
        "18": "Nolazaiko tamin\u2019izy ireo koa ny soa nataon\u2019ny tanan\u2019Andriamanitro tamiko, sy ny tenin\u2019ny mpanjaka tamiko. Dia hoy izy ireo: \u201cAndao \u00e0ry isika hanorina ny manda.\u201d Koa nifampahery sy nivonona hanao an\u2019ilay asa tsara izy ireo.",
        "19": "Nandre izany i Sanbala Horonita, sy Tobia Amonita mpanompo, ary Gasema Arabo, ka naneso sy nanamavo anay sady niteny hoe: \u201cFa inona ity ataonareo? Mikomy amin\u2019ny mpanjaka angaha ianareo?\u201d",
        "20": "Dia namaly aho hoe: \u201cIlay Andriamanitry ny lanitra no hampahomby izay ataonay. Ary hanorina ny manda izahay mpanompony. Fa ianareo kosa tsy manana anjara na zo na zavatra ahatsiarovana anareo eto Jerosalema.\u201d"
    },
    "3": {
        "1": "Nanao ny Vavahadin\u2019ondry i Eliasiba mpisoronabe sy ireo mpisorona rahalahiny, ka nanamasina sy nametaka azy io. Nohamasinin\u2019izy ireo koa ny manda nanomboka teo amin\u2019ny Tilikambon\u2019i Mea ka hatrany amin\u2019ny Tilikambon\u2019i Hananela.",
        "2": "Nanamboatra ny simba tamin\u2019ny manda teo anilan\u2019izy ireo ny olona avy ao Jeriko, ary teo anilan\u2019ireo i Zakora zanak\u2019i Imry.",
        "3": "Ny Vavahadin-trondro no nataon\u2019ny taranak\u2019i Hasena. Nataon\u2019izy ireo ny tol\u00e0na, ary napetany ny vavahady sy ny karetsaka ary ny bara hidiny.",
        "4": "Ary nanamboatra ny simba teo anilan\u2019ireo i Meremota zanak\u2019i Oria, zanak\u2019i Hakoza. Teo anilany kosa i Mesolama zanak\u2019i Berekia, zanak\u2019i Mesezabela, ary teo anilany i Zadoka zanak\u2019i Bana.",
        "5": "Ary nanamboatra ny simba teo anilan\u2019ireo ny Tekoita, fa ny olona ambony teo aminy kosa tsy mba nanaiky hanompo ny tompony.",
        "6": "Ny Vavahadin\u2019ilay Tan\u00e0na Taloha no namboarin\u2019i Joiada zanak\u2019i Pasea sy Mesolama zanak\u2019i Besodia. Izy ireo no nanao ny tol\u00e0na sady nametaka ny vavahady sy ny karetsaka ary ny bara hidiny.",
        "7": "Ary nanamboatra ny simba teo anilan\u2019ireo i Melatia Gibeonita sy Jadona Meronotita, dia ireo olona avy any Gibeona sy Mizpa, izay teo ambany fiadidian\u2019ny governora at\u1ef3 ampitan\u2019ny Renirano.",
        "8": "Ary nanamboatra ny simba teo anilan\u2019ireo i Oziela zanak\u2019i Haraia, mpanefy volamena. Teo anilany i Hanania izay anisan\u2019ny mpanamboatra menaka fanosorana, ary nataon\u2019izy ireo rarivato ny lalan\u2019i Jerosalema hatreo amin\u2019ny Manda Lehibe.",
        "9": "Ary nanamboatra ny simba teo anilan\u2019ireo i Refaia zanak\u2019i Hora, andrianan\u2019ny antsasaky ny faritanin\u2019i Jerosalema.",
        "10": "Ary teo anilany i Jedaia zanak\u2019i Haromafa no nanamboatra ny simba tandrifin\u2019ny tranony, ary teo anilan\u2019i Jedaia i Hatosy zanak\u2019i Hasabnia.",
        "11": "Nanamboatra ampahany tamin\u2019ilay manda i Malkia zanak\u2019i Harima sy Hasoba zanak\u2019i Pahata-moaba. Namboarin\u2019izy ireo koa ny simba tamin\u2019ny Tilikambon\u2019ny Lafaoro.",
        "12": "Ary nanamboatra ny simba teo anilan\u2019ireo i Saloma zanak\u2019i Halohesy, andrianan\u2019ny antsasaky ny faritanin\u2019i Jerosalema, ary niaraka taminy ny zanany vavy.",
        "13": "Ny Vavahadin-dohasaha no namboarin\u2019i Hanona sy ny mponin\u2019i Zanoa. Izy ireo no nanao azy io sady nametaka ny vavahady sy ny karetsaka ary ny bara hidiny. Izy ireo koa no nanorina ny ampahany arivo hakiho tamin\u2019ilay manda, hatreo amin\u2019ny Vavahadin\u2019ny Antontan-davenona.",
        "14": "Ary ny Vavahadin\u2019ny Antontan-davenona no namboarin\u2019i Malkia zanak\u2019i Rekaba, andrianan\u2019ny faritanin\u2019i Beti-hakerema. Izy no nanao azy io sady nametaka ny vavahady sy ny karetsaka ary ny bara hidiny.",
        "15": "Ny Vavahadin-doharano no namboarin\u2019i Saloma zanak\u2019i Kola-hoze, andrianan\u2019ny faritanin\u2019i Mizpa. Izy no nanao azy io sy nanafo azy ary nametaka ny vavahady sy ny karetsaka ary ny bara hidiny. Izy koa no nanorina ny manda teo amin\u2019ny Dobon\u2019ny Lakandrano hatreo amin\u2019ny Zaridainan\u2019ny Mpanjaka, sy hatrany amin\u2019ny Tohatoha-bato midina avy any amin\u2019ny Tan\u00e0nan\u2019i Davida.",
        "16": "Nanarakaraka azy i Nehemia zanak\u2019i Azboka, andrianan\u2019ny antsasaky ny faritanin\u2019i Beti-zora. Izy no nanamboatra ny simba hatreo anoloan\u2019ny Fasan\u2019i Davida sy hatrany amin\u2019ilay dobo nataon\u2019ny olona, ary hatreo amin\u2019ny Tranon\u2019ireo Mahery.",
        "17": "Nanarakaraka azy ny Levita izay nanamboatra ny simba. Ary nitarika azy ireo i Rehoma zanak\u2019i Bany. Ary teo anilan\u2019ireo i Hasabia, andrianan\u2019ny antsasaky ny faritanin\u2019i Keila, izay nisolo tena ny faritaniny.",
        "18": "Ary nanarakaraka azy, dia nanamboatra ny simba ny rahalahin\u2019ireo Levita. Nitarika azy ireo i Bavay zanak\u2019i Henadada, andrianan\u2019ny antsasaky ny faritanin\u2019i Keila.",
        "19": "Ary teo anilany i Ezera zanak\u2019i Jesoa, andrianan\u2019i Mizpa, no nanamboatra ampahany tamin\u2019ilay manda, teo anoloan\u2019ny fiakarana mankany amin\u2019ilay Fitehirizam-piadiana eo amin\u2019ny Kihon\u2019ny Manda.",
        "20": "Nanarakaraka azy i Baroka zanak\u2019i Zabay. Nazoto be izy nanamboatra ny ampahany tamin\u2019ilay manda, nanomboka teo amin\u2019ny Kihon\u2019ny Manda ka hatrany amin\u2019ny fidirana amin\u2019ny tranon\u2019i Eliasiba mpisoronabe.",
        "21": "Ary nanarakaraka azy i Meremota zanak\u2019i Oria, zanak\u2019i Hakoza. Nanamboatra ampahany tamin\u2019ilay manda izy, nanomboka teo amin\u2019ny fidirana amin\u2019ny tranon\u2019i Eliasiba ka hatrany amin\u2019ny faran\u2019io trano io.",
        "22": "Nanarakaraka azy ny mpisorona avy any amin\u2019ny Faritr\u2019i Jordana. Nanamboatra ny simba koa izy ireo.",
        "23": "Ary nanarakaraka an\u2019ireo i Benjamina sy Hasoba, izay nanamboatra ny simba tandrifin\u2019ny tranony avy. Ary nanarakaraka an\u2019ireo i Azaria zanak\u2019i Mahaseia, zanak\u2019i Anania, izay nanamboatra ny simba teo akaikin\u2019ny tranony.",
        "24": "Ary nanarakaraka azy i Binoy zanak\u2019i Henadada, izay nanamboatra ny ampahany tamin\u2019ilay manda, nanomboka teo amin\u2019ny tranon\u2019i Azaria ka hatrany amin\u2019ny Kihon\u2019ny Manda sy hatrany amin\u2019ny zoron\u2019ilay manda.",
        "25": "Nanarakaraka azy i Palala zanak\u2019i Ozay, izay nanamboatra ny simba tandrifin\u2019ny Kihon\u2019ny Manda sy tandrifin\u2019ilay tilikambo eo anilan\u2019ny Tranon\u2019ny Mpanjaka, dia ilay eo ambony ao amin\u2019ny Tokotanin\u2019ny Mpiambina. Ary nanarakaraka azy i Pedaia zanak\u2019i Parosy.",
        "26": "Nonina tao Ofela ny Netinima, ary izy ireo no nanamboatra ny simba hatreo amin\u2019ny Vavahadin-drano any atsinanana, sy hatrany amin\u2019ny tilikambo mivohitra avy eo amin\u2019ny manda.",
        "27": "Ary nanarakaraka an\u2019ireo ny Tekoita izay nanamboatra ampahany tamin\u2019ilay manda, nanomboka teo amin\u2019ilay tilikambo lehibe mivohitra avy eo amin\u2019ny manda ka hatrany amin\u2019ny mandan\u2019i Ofela.",
        "28": "Ny mpisorona kosa nanamboatra ny simba tandrifin\u2019ny tranony avy, nanomboka teo amin\u2019ny Vavahadin-tsoavaly no ho mianavaratra.",
        "29": "Ary nanarakaraka an\u2019ireo i Zadoka zanak\u2019i Imera, izay nanamboatra ny simba tandrifin\u2019ny tranony. Nanarakaraka azy indray i Semaia zanak\u2019i Sekania, ilay mpiandry ny Vavahady Atsinanana.",
        "30": "Nanarakaraka azy i Hanania zanak\u2019i Selemia sy Hanona, izay fahenina amin\u2019ny zanak\u2019i Zalafa. Nanamboatra ampahany tamin\u2019ilay manda izy ireo. Ary nanarakaraka an\u2019ireo i Mesolama zanak\u2019i Berekia, izay nanamboatra ny simba tandrifin\u2019ny efitranony.",
        "31": "Nanarakaraka azy i Malkia, izay anisan\u2019ny mpanefy volamena. Namboariny ny simba hatrany amin\u2019ny tranon\u2019ny Netinima sy ny mpivarotra, izay teo akaikin\u2019ny Vavahady Fanaraha-maso, ary koa ny simba hatrany amin\u2019ilay efitra any an-tampon-trano eo amin\u2019ny zorony.",
        "32": "Ary ny mpanefy volamena sy ny mpivarotra no nanamboatra ny simba teo anelanelan\u2019ny efitra any an-tampon-trano eo amin\u2019ny zorony sy ny Vavahadin\u2019ondry."
    },
    "4": {
        "1": "Raha vao ren\u2019i Sanbala fa nanorina indray ny manda izahay, dia tezitra sy nisafoaka mafy izy, ka nesoiny foana ny Jiosy.",
        "2": "Ary hoy izy teo anatrehan\u2019ny rahalahiny sy ny tafik\u2019i Samaria: \u201cInona koa no ataon\u2019ireo Jiosy kely aina ireo? Mihevitra angaha ry zareo hoe mahavita tena? Hanao sorona angaha ry zareo? Ho vitan\u2019izy ireo indray andro angaha io? Tadiavin\u2019izy ireo hampiasaina indray angaha ireo vato efa may avy amin\u2019ny fakofako feno vovoka?\u201d",
        "3": "Ary teo anilany i Tobia Amonita, ka niteny hoe: \u201cNa amboadia aza no mianika an\u2019io manda vato aoriny io, dia ho rava io.\u201d",
        "4": "Koa mihainoa, ry Andriamanitray \u00f4, fa atao tsinontsinona izahay. Atsingereno eo an-dohan\u2019ireo ny latsa ataony aminay, ka ataovy izay hahavoaroba azy sy hahalasa azy ho babo any an-tanin\u2019olona.",
        "5": "Ary aza odian-tsy hita ny fahadisoany sy ny fahotany. Aoka tsy ho voakosoka izany, fa nila ady tamin\u2019ireo mpanao fanorenana izy.",
        "6": "Koa naorinay indray ny manda ary notampenanay daholo ny banga, ka vitanay hatreo amin\u2019ny antsasaky ny haavony. Ary niasa tamin\u2019ny fony ny olona.",
        "7": "Dia tezitra be ry Sanbala sy Tobia mbamin\u2019ny Arabo sy ny Amonita ary ny Asdodita, raha vao nandre fa nandroso ny fanamboarana ny mandan\u2019i Jerosalema. Efa kely sisa mantsy dia ho voatampina ny banga.",
        "8": "Koa niray tetika izy rehetra mba ho avy hiady amin\u2019i Jerosalema ary hanao izay handrebirebena anay.",
        "9": "Nivavaka tamin\u2019Andriamanitray anefa izahay, ary nametraka mpiambina andro aman\u2019alina mba hiaro anay noho ny amin\u2019izy ireo.",
        "10": "Ary hoy ny mponin\u2019i Joda: \u201cEfa kely ny herin\u2019ireo mpitondra entana nefa mbola be dia be ny fakofako. Ary tsy ho vitanay samirery ny manorina eny ambony manda.\u201d",
        "11": "Hoy koa ny fahavalonay: \u201cTsy hanampo na inona na inona ireo, ary tsy ho hitany mihitsy isika raha tsy efa tonga eo aminy. Dia hamono azy ireo isika ka hampitsahatra ny asa.\u201d",
        "12": "Koa rehefa tonga ny Jiosy izay nonina tany akaikin\u2019ireo fahavalo, dia impolo izy ireo no nilaza taminay hoe: \u201cHo tonga avy any amin\u2019ny faritra rehetra manodidina ny fahavalo ka hanafika anareo.\u201d",
        "13": "Koa nametrahako mpiambina teny amin\u2019ny faritra iva ivelan\u2019ny manda, teny amin\u2019ny toerana tsy misy manakontakona, ary nasaiko niambina isam-pianakaviana ny olona, ka samy nitondra ny sabany sy ny lefony ary ny tsip\u00eckany.",
        "14": "Raha vao hitako fa natahotra izy ireo, dia nitsangana aho ka nilaza tamin\u2019ny olona ambony sy ny solontenam-panjakana ary ny vahoaka hoe: \u201cAza matahotra an\u2019ireo fa i Jehovah, ilay lehibe sy mendrika hatahorana no ataovy an-tsaina. Ary miadia hiaro ny rahalahinareo sy ny zanakareo lahy sy ny zanakareo vavy sy ny vadinareo ary ny tranonareo.\u201d",
        "15": "Dia ren\u2019ny fahavalonay fa fantatray ny tetik\u2019izy ireo ka nataon\u2019Andriamanitra nandam\u00f2ka. Ary niverina tany amin\u2019ny manda izahay rehetra, ka samy nanao ny asanay.",
        "16": "Koa nanomboka tamin\u2019izay andro izay, dia ny antsasaky ny tovolahy no nanao ny asa, fa ny antsasany kosa nitana lefona sy ampinga ary tsip\u00ecka sady nanao akanjo mifono vy. Ary ireo andriana no tao ambadiky ny taranak\u2019i Joda manontolo.",
        "17": "Ary ireo mpanorina teny ambony manda sy ireo mpitaona entana dia samy niasa tamin\u2019ny tanany an\u2019ila, fa ny tanany ilany kosa nitazona lefom-pohy.",
        "18": "Samy nanao ny sabany teo amin\u2019ny fehikibony ireo mpanorina rehefa nanao ny fanorenana. Ary teo anilako ilay mpitsoka anjombona.",
        "19": "Dia hoy aho tamin\u2019ny olona ambony sy ny solontenam-panjakana ary ny vahoaka: \u201cMbola betsaka sady goavana ny asa, ary miparitaka be eny amin\u2019ny manda isika ka mifanalavitra.",
        "20": "Koa raha mandre feon\u2019anjombona ianareo, dia miang\u00f2na miaraka aminay any amin\u2019izay toerana iavian\u2019ilay feo. Fa hiady ho antsika ny Andriamanitsika.\u201d",
        "21": "Ary niasa ny antsasany taminay, fa ny antsasany kosa nitan-defona, raha vao nazava ratsy ny andro ka mandra-pipoitran\u2019ny kintana.",
        "22": "Hoy koa aho tamin\u2019ny vahoaka, tamin\u2019izay fotoana izay: \u201cAoka hatory eto Jerosalema ny lehilahy tsirairay miaraka amin\u2019ny mpanompony avy, ka hiambina antsika izy ireo amin\u2019ny alina, ary hiasa amin\u2019ny antoandro.\u201d",
        "23": "Fa na izaho, na ny rahalahiko, na ny mpanompoko, na ny lehilahy mpiambina tao andamosiko, dia tsy mba niala akanjo, sady samy nitana lefom-pohy teny an-tanany ankavanana."
    },
    "5": {
        "1": "Nitaraina mafy anefa ireo lehilahy mbamin\u2019ny vadin\u2019izy ireo, noho ny nataon\u2019ny Jiosy rahalahiny.",
        "2": "Nisy nilaza hoe: \u201cNy zanakay lahy sy ny zanakay vavy no nataonay antoka, mba hahazoanay varimbazaha hohanina ka hahavelona anay.\u201d",
        "3": "Tao koa ny nilaza hoe: \u201cNy sahanay sy ny tanimboalobokay ary ny tranonay no nataonay antoka, mba hahazoanay varimbazaha tamin\u2019ny fotoana tsy nisian\u2019ny sakafo.\u201d",
        "4": "Ary tao ny nilaza hoe: \u201cNisambo-bola izahay handoavana hetra ho an\u2019ny mpanjaka, ka ny sahanay sy ny tanimboalobokay no nataonay antoka.",
        "5": "Ary toy ny rahalahinay ihany izahay sady mitovy ihany ny zanak\u2019izy ireo sy ny zanakay, kanefa izahay voatery handefa ny zanakay lahy sy ny zanakay vavy ho andevo, ary ny zanakay vavy sasany aza efa lasa andevo mihitsy. Tsy misy azonay atao satria lasan\u2019olona ny sahanay sy ny tanimboalobokay.\u201d",
        "6": "Tezitra be aho raha vao nandre azy ireo nitaraina sy niteny toy izany.",
        "7": "Koa rehefa nandinika tsara an\u2019ilay raharaha aho, dia nomeko tsiny ireo olona ambony sy solontenam-panjakana. Ary hoy aho tamin\u2019izy ireo: \u201cBe loatra ny zanabola takinareo amin\u2019ny rahalahinareo.\u201d Nandamina fivoriana lehibe ho azy ireo koa aho.",
        "8": "Ary hoy aho tamin\u2019izy ireo: \u201cIzahay aza efa nanao izay tratran\u2019ny herinay hanavotana an\u2019ireo Jiosy rahalahinay izay namidy tamin\u2019ireo firenena, koa ianareo indray ve no hivarotra ny rahalahinareo? Dia tsy maintsy hividy azy ireo indray ve izahay mba hanavotana azy?\u201d Tsy nahateny tsy nahavolana izy ireo tamin\u2019izay.",
        "9": "Hoy koa aho: \u201cTsy mety izao ataonareo izao. Tsy tokony hatahotra an\u2019Andriamanitsika foana ve ianareo, mba tsy handatsan\u2019ireo firenena fahavalo antsika?",
        "10": "Izaho sy ny rahalahiko ary ny mpanompoko koa mba efa nampisambotra vola sy varimbazaha tamin\u2019ny Jiosy. Kanefa, aoka re isika mba tsy hitaky zanabola amin\u2019izy ireo intsony e!",
        "11": "Mba avereno aminy anio dia anio re ny sahany, sy ny tanimboliny, sy ny sahan\u2019olivany, ary ny tranony e! Avereno aminy koa ny zanabola notakinareo taminy, dia ny ampahazaton\u2019izay nosamboriny, na vola izany na varimbazaha na divay vaovao na menaka.\u201d",
        "12": "Dia hoy izy ireo: \u201cHamerina izay nalainay izahay, ary tsy hitaky na inona na inona amin\u2019izy ireo ho takalony. Hotanterahinay tokoa izany teninao izany.\u201d Koa nantsoiko ireo mpisorona ary nasaiko nianiana hanao araka izany teny izany.",
        "13": "Ary nakopako ny tratran\u2019akanjoko, dia hoy aho: \u201cHakopak\u2019Andriamanitra toy izao anie izay olona tsy manatanteraka izany teny izany, eny, hakopany hiala amin\u2019ny tranony sy ny fananany izy, ka tsy hanana na inona na inona intsony!\u201d Dia hoy ny fiangonana manontolo: \u201cAmena!\u201d * Ary nidera an\u2019i Jehovah izy ireo. Dia nanao araka izany teny izany ny olona.",
        "14": "Tsy nihinana ny anjara hanina tokony ho an\u2019ny governora koa izaho sy ny rahalahiko, hatramin\u2019ny andro nanendren\u2019ny mpanjaka ahy ho governoran\u2019izy ireo teto amin\u2019ny tanin\u2019i Joda, tamin\u2019ny taona faharoapolo ka hatramin\u2019ny taona faharoa amby telopolo nanjakan\u2019i Artaksersesy Mpanjaka, izany hoe, nandritra ny roa ambin\u2019ny folo taona.",
        "15": "Ireo governora talohako kosa nampitondra enta-mavesatra ny vahoaka, ka nitaky tamin\u2019izy ireo sekely * volafotsy efapolo isan\u2019andro ho vidin\u2019ny sakafo sy ny divay. Nanjakazaka tamin\u2019ny vahoaka koa ny mpanompon\u2019izy ireo. Tsy mba nanao toy izany anefa aho satria natahotra an\u2019Andriamanitra.",
        "16": "Ankoatra izany, dia nandray anjara tamin\u2019ny fanamboarana an\u2019io manda io ny tenako, ary niangona hanao ilay asa ny mpanompoko rehetra, nefa na tanimboly iray aza tsy nalainay.",
        "17": "Ary nisy Jiosy sy solontenam-panjakana nihinana teo an-databatro. Dimampolo amby zato izy ireo, ankoatra an\u2019ireo tonga teo aminay avy any amin\u2019ny firenena manodidina.",
        "18": "Koa ireto avy no nokarakaraina ho ahy isan\u2019andro: Omby iray sy ondry voafantina enina ary vorona. Nisy divay be dia be isan-karazany koa isaky ny folo andro. Ary tsy nitaky ny anjara hanina tokony ho an\u2019ny governora aho, satria efa navesatra ny fanompoana nampanaovina an\u2019ity vahoaka ity.",
        "19": "\u201cMba tsarovy aho, ry Andriamanitro \u00f4, ka aoka aho hahazo sitraka aminao noho izay rehetra nataoko ho an\u2019ity vahoaka ity.\u201d"
    },
    "6": {
        "1": "Raha vao ren\u2019i Sanbala sy Tobia sy Gasema Arabo ary ny sisa tamin\u2019ny fahavalonay fa voaoriko indray ny manda ka tsy misy banga intsony, na dia mbola tsy voapetako aza ny vavahady,",
        "2": "dia nandefa hafatra avy hatrany tany amiko i Sanbala sy Gasema hoe: \u201cAndao isika hifanao fotoana any amin\u2019ny tan\u00e0na kelin\u2019ny lemak\u2019i * Ono.\u201d Niray tetika hanisy ratsy ahy anefa izy ireo.",
        "3": "Koa nandefa iraka tany amin\u2019izy ireo aho nilaza hoe: \u201cAsa lehibe no ataoko, ka tsy afaka midina any aho. Nahoana ny asa no hatsahatra mba hidinako any aminareo?\u201d",
        "4": "Inefatra izy ireo no nandefa izany hafatra izany tany amiko, ary nitovy foana ny navaliko azy.",
        "5": "Farany dia nirahin\u2019i Sanbala tany amiko ny mpanompony hilaza izany teny izany fanindiminy. Ary nampitondrainy taratasy tsy nihidy izy,",
        "6": "ka izao no voasoratra tao: \u201cMalaza any amin\u2019ireo firenena fa miray tetika ny hikomy ianao sy ny Jiosy, ary izany koa no nolazain\u2019i Gasema. Izany no antony anorenanao ny manda. Ianao koa, hono, no lasa mpanjakan\u2019izy ireo.",
        "7": "Ary misy mpaminany notendrenao mihitsy aza hiantsoantso momba anao eran\u2019i Jerosalema hoe: \u2018Misy mpanjaka eto Joda!\u2019 Tsy maintsy hisy hitatitra any amin\u2019ny mpanjaka anefa izany. Koa tongava at\u1ef3! Andao isika hiara-midinika.\u201d",
        "8": "Nandefa hafatra tany aminy anefa aho hoe: \u201cTsy nisy akory izany zavatra lazainao izany, fa noforoninao tao am-ponao fotsiny.\u201d",
        "9": "Te hampitahotra anay mantsy izy rehetra, ary nilaza hoe: \u201cHiraviravy tanana ireo, dia tsy hiasa intsony, ka tsy ho vita ilay asa.\u201d Mba ampaherezo anefa aho, Andriamanitra \u00f4!",
        "10": "Ary nankao an-tranon\u2019i Semaia zanak\u2019i Delaia zanak\u2019i Mehetebela aho, rehefa nihidy aman-trano izy. Dia hoy izy: \u201cAndao isika hifanao fotoana ao an-tranon\u2019Andriamanitra, ao amin\u2019ny tempoly, ka hidiantsika ny varavarana. Ho avy ao mantsy ry zareo hamono anao, eny, ho avy ao ry zareo amin\u2019ny alina hamono anao.\u201d",
        "11": "Hoy anefa aho: \u201cLehilahy toa ahy izao ve dia handositra? Ary raha olona toa ahy izao ve no miditra ao amin\u2019ny tempoly, dia ho velona? Tsy hiditra aho!\u201d",
        "12": "Koa nanadihady aho, ka fantatro hoe tsy Andriamanitra no naniraka azy, fa mba hamelezana ahy no nilazany an\u2019io faminaniana io, satria nokaramain\u2019i Tobia sy Sanbala izy.",
        "13": "Ny antony nanakaramana azy, dia mba hampitahorana ahy sy hanarahako ny teniny ka hanotako. Ho afaka hanaratsy laza ahy izy ireo amin\u2019izay, mba hanalana baraka ahy.",
        "14": "Tsarovy, ry Andriamanitro \u00f4, izany nataon\u2019i Tobia sy Sanbala izany, ary koa ny nataon\u2019i Noadia mpaminanivavy sy ny mpaminany hafa izay nitady hampitahotra ahy foana.",
        "15": "Vita ihany ny manda tamin\u2019ny fahadimy amby roapolon\u2019ny volana Elola, tao anatin\u2019ny roa amby dimampolo andro.",
        "16": "Raha vao ren\u2019ny fahavalonay rehetra izany, ary hitan\u2019ny firenena rehetra nanodidina anay koa, dia nahatsiaro tena ho afa-baraka izy ireo. Koa fantany fa noho ny Andriamanitray no nahavitana an\u2019ilay asa.",
        "17": "Nandefa taratasy maro be tany amin\u2019i Tobia ny olona ambony tao Joda, tamin\u2019izany andro izany. Ary naharay taratasy avy tamin\u2019i Tobia koa izy ireo.",
        "18": "Olona maro tao Joda mantsy no efa nianiana fa hanohana azy, noho izy vinantolahin\u2019i Sekania zanak\u2019i Ara, ary i Johanana zanany lahy efa nanambady ny zanakavavin\u2019i Mesolama zanak\u2019i Berekia.",
        "19": "Tsy nitsahatra nandoka an\u2019i Tobia teo anatrehako koa izy ireo, sady nitatitra ny teniko rehetra tany aminy. Ary nandefa taratasy mba hampitahorana ahy i Tobia."
    },
    "7": {
        "1": "Raha vao voaorina indray ny manda, dia napetako ny vavahady. Ary notendrena ny mpiandry vavahady sy ny mpihira ary ny Levita.",
        "2": "Dia notendreko hifehy an\u2019i Jerosalema i Hanany rahalahiko sy Hanania andriana tao amin\u2019ny Lapa, noho izy lehilahy mendri-pitokisana tokoa sady natahotra an\u2019Andriamanitra nihoatra noho ny olona maro.",
        "3": "Koa hoy aho tamin\u2019izy ireo: \u201cTsy tokony hovohaina ny vavahadin\u2019i Jerosalema raha tsy efa midanika ny masoandro. Ary rehefa mijoro eo ny mpiandry vavahady, dia tokony hakatony ny vavahady ka hohidiany amin\u2019ny karetsaka. Mak\u00e0 koa mpiambina avy amin\u2019ny mponin\u2019i Jerosalema, ka apetraho eo amin\u2019ny toeram-piambenany ny sasany, ary eo anoloan\u2019ny tranony ihany ny sasany.\u201d",
        "4": "Nidadasika sy lehibe ilay tan\u00e0na, nefa vitsy olona sady mbola tsy voaorina ny trano tao.",
        "5": "Nataon\u2019Andriamanitro tao am-poko anefa ny hevitra hamory ny olona ambony sy ny solontenam-panjakana ary ny vahoaka, mba hosoratana anarana ao amin\u2019ny tetirazana izy ireo. Dia hitako ilay boky misy ny tetirazan\u2019ireo nivoaka voalohany avy any an-tsesitany, ka izao no voasoratra tao:",
        "6": "Tamin\u2019ireo nataon\u2019i Nebokadnezara mpanjakan\u2019i Babylona sesitany, dia ireto avy ny zanaky ny faritany izay nivoaka avy tamin\u2019ny fahababoana, ka niverina tany Jerosalema sy Joda, tany amin\u2019ny tan\u00e0nany avy,",
        "7": "dia ireo niara-tonga tamin\u2019i Zerobabela sy Jesoa sy Nehemia sy Azaria sy Ramia sy Nahanany sy Mordekay sy Bilsana sy Mispereta sy Bigvay sy Nehoma ary Bana. Ireto avy ny isan\u2019ny lehilahy teo amin\u2019ny vahoakan\u2019Israely:",
        "8": "Roa amby fitopolo amby zato sy roa arivo ny taranak\u2019i Parosy,",
        "9": "roa amby fitopolo sy telonjato ny taranak\u2019i Sefatia,",
        "10": "roa amby dimampolo sy eninjato ny taranak\u2019i Ara,",
        "11": "valo ambin\u2019ny folo sy valonjato sy roa arivo ny taranak\u2019i Pahata-moaba avy amin\u2019ny taranak\u2019i Jesoa sy Joaba,",
        "12": "efatra amby dimampolo sy roanjato sy arivo ny taranak\u2019i Elama,",
        "13": "dimy amby efapolo sy valonjato ny taranak\u2019i Zato,",
        "14": "enimpolo sy fitonjato ny taranak\u2019i Zakay,",
        "15": "valo amby efapolo sy eninjato ny taranak\u2019i Binoy,",
        "16": "valo amby roapolo sy eninjato ny taranak\u2019i Bebay,",
        "17": "roa amby roapolo sy telonjato sy roa arivo ny taranak\u2019i Azgada,",
        "18": "fito amby enimpolo sy eninjato ny taranak\u2019i Adonikama,",
        "19": "fito amby enimpolo sy roa arivo ny taranak\u2019i Bigvay,",
        "20": "dimy amby dimampolo sy eninjato ny taranak\u2019i Adina,",
        "21": "valo amby sivifolo ny taranak\u2019i Atera, avy amin\u2019ny ankohonan\u2019i Hezekia,",
        "22": "valo amby roapolo sy telonjato ny taranak\u2019i Hasoma,",
        "23": "efatra amby roapolo sy telonjato ny taranak\u2019i Bezay,",
        "24": "roa ambin\u2019ny folo amby zato ny taranak\u2019i Harifa,",
        "25": "dimy amby sivifolo ny avy any Gibeona,",
        "26": "valo amby valopolo amby zato ny avy any Betlehema sy Netofa,",
        "27": "valo amby roapolo amby zato ny Anatotita,",
        "28": "roa amby efapolo ny avy any Beti-azmaveta,",
        "29": "telo amby efapolo sy fitonjato ny avy any Kiriata-jearima sy Kefira ary Berota,",
        "30": "iraika amby roapolo sy eninjato ny avy any Rama sy Geba,",
        "31": "roa amby roapolo amby zato ny avy any Mikmasy,",
        "32": "telo amby roapolo amby zato ny avy any Betela sy Ay,",
        "33": "roa amby dimampolo ny avy any amin\u2019ilay Nebo anankiray,",
        "34": "efatra amby dimampolo sy roanjato sy arivo ny taranak\u2019ilay Elama anankiray,",
        "35": "roapolo sy telonjato ny taranak\u2019i Harima,",
        "36": "dimy amby efapolo sy telonjato ny avy any Jeriko,",
        "37": "iraika amby roapolo sy fitonjato ny avy any Loda sy Hadida ary Ono,",
        "38": "ary telopolo sy sivinjato sy telo arivo ny taranak\u2019i Sena.",
        "39": "Ary toy izao ny mpisorona: Telo amby fitopolo sy sivinjato ny taranak\u2019i Jedaia avy amin\u2019ny ankohonan\u2019i Jesoa,",
        "40": "roa amby dimampolo sy arivo ny taranak\u2019i Imera,",
        "41": "fito amby efapolo sy roanjato sy arivo ny taranak\u2019i Pasora,",
        "42": "ary fito ambin\u2019ny folo sy arivo ny taranak\u2019i Harima.",
        "43": "Ary toy izao ny Levita: Efatra amby fitopolo ny taranak\u2019i Jesoa, izany hoe ny taranak\u2019i Kadmiela, avy amin\u2019ny taranak\u2019i Hodeva.",
        "44": "Valo amby efapolo amby zato ny mpihira taranak\u2019i Asafa.",
        "45": "Ary valo amby telopolo amby zato ny mpiandry vavahady, izany hoe ny taranak\u2019i Saloma, sy ny taranak\u2019i Atera, sy ny taranak\u2019i Talmona, sy ny taranak\u2019i Akoba, sy ny taranak\u2019i Hatita, ary ny taranak\u2019i Sobay.",
        "46": "Ireto avy ny Netinima: Ny taranak\u2019i Ziha, ny taranak\u2019i Hasofa, ny taranak\u2019i Tabaota,",
        "47": "ny taranak\u2019i Kerosa, ny taranak\u2019i Sia, ny taranak\u2019i Padona,",
        "48": "ny taranak\u2019i Lebana, ny taranak\u2019i Hagabaha, ny taranak\u2019i Salmay,",
        "49": "ny taranak\u2019i Hanana, ny taranak\u2019i Gidela, ny taranak\u2019i Gahara,",
        "50": "ny taranak\u2019i Reaia, ny taranak\u2019i Rezina, ny taranak\u2019i Nekoda,",
        "51": "ny taranak\u2019i Gazama, ny taranak\u2019i Oza, ny taranak\u2019i Pasea,",
        "52": "ny taranak\u2019i Besay, ny taranaky ny Meonita, ny taranak\u2019i Nefosima,",
        "53": "ny taranak\u2019i Bakboka, ny taranak\u2019i Hakafa, ny taranak\u2019i Harora,",
        "54": "ny taranak\u2019i Bazlita, ny taranak\u2019i Mehida, ny taranak\u2019i Harsa,",
        "55": "ny taranak\u2019i Barkosa, ny taranak\u2019i Sisera, ny taranak\u2019i Tema,",
        "56": "ny taranak\u2019i Nezia, ary ny taranak\u2019i Hatifa.",
        "57": "Ireto avy ny taranaky ny mpanompon\u2019i Solomona: Ny taranak\u2019i Sotahy, ny taranak\u2019i Sofereta, ny taranak\u2019i Perida,",
        "58": "ny taranak\u2019i Jala, ny taranak\u2019i Darkona, ny taranak\u2019i Gidela,",
        "59": "ny taranak\u2019i Sefatia, ny taranak\u2019i Hatila, ny taranak\u2019i Pokereta-hazebaima, ary ny taranak\u2019i Amona.",
        "60": "Roa amby sivifolo sy telonjato ny fitambaran\u2019ny Netinima sy ny taranaky ny mpanompon\u2019i Solomona.",
        "61": "Ary ireto avy no niakatra avy tany Tela-mela sy Tela-harsa sy Keroba sy Adona ary Imera, nefa tsy afaka nilaza hoe avy amin\u2019ny Israely ny fianakaviambe avy amin\u2019ireo rainy sy ny fiaviany:",
        "62": "Ny taranak\u2019i Delaia, sy ny taranak\u2019i Tobia, ary ny taranak\u2019i Nekoda, roa amby efapolo sy eninjato.",
        "63": "Ary ireto ny avy amin\u2019ny mpisorona: Ny taranak\u2019i Habaia, sy ny taranak\u2019i Hakoza, ary ny taranak\u2019i Barzilay, ilay naka vady tamin\u2019ny zanakavavin\u2019i Barzilay Gileadita ka nanjary nantsoina tamin\u2019ny anarany.",
        "64": "Ireo no nitady ny lisitra tokony hisy ny anarany mba hanamarinana amin\u2019ny besinimaro ny razana niaviany. Tsy hita anefa izany, ka tsy nekena ho isan\u2019ny mpisorona izy ireo satria noheverina ho maloto.",
        "65": "Koa nilaza tamin\u2019izy ireo ny Governora * fa tsy tokony hihinana ny zavatra masina indrindra izy ireo, raha tsy rehefa misy mpisorona mitondra Orima sy Tomima.",
        "66": "Enimpolo sy telonjato sy roa arivo sy efatra alina ny fitambaran\u2019ny fiangonana manontolo,",
        "67": "ankoatra ny mpanompolahy sy mpanompovavy fito amby telopolo sy telonjato sy fito arivo. Nanana mpihira lahy sy vavy dimy amby efapolo sy roanjato koa izy ireo.",
        "68": "Enina amby telopolo sy fitonjato ny soavaliny, ary dimy amby efapolo sy roanjato ny ramole.",
        "69": "Dimy amby telopolo sy efajato ny rameva, ary roapolo sy fitonjato sy enina arivo ny ampondra.",
        "70": "Nisy tamin\u2019ny lohan\u2019ny fianakaviambe * nanao fanomezana ho an\u2019ny asa. Ny Governora koa dia nanome an\u2019ireto mba hatao ao amin\u2019ny fitehirizan-karena: Volamena arivo drakma sy vilia baolina dimampolo ary akanjo lava telopolo sy dimanjato fanaovan\u2019ny mpisorona.",
        "71": "Nisy tamin\u2019ireo lohan\u2019ny fianakaviambe koa nanome volamena roa alina drakma sy volafotsy roanjato sy roa arivo mina, * hatao ao amin\u2019ny fitehirizan-karena mba hanaovana ilay asa.",
        "72": "Ny sisa tamin\u2019ny vahoaka kosa nanome volamena roa alina drakma sy volafotsy roa arivo mina, ary akanjo lava fito amby enimpolo fanaovan\u2019ny mpisorona.",
        "73": "Ary nonina tany an-tan\u00e0nany avy ny mpisorona sy ny Levita, sy ny mpiandry vavahady, sy ny mpihira, sy ny olona sasany, sy ny Netinima ary ny Israely rehetra. Efa tany amin\u2019ny tan\u00e0nany avy ny zanak\u2019Israely, rehefa tonga ny volana fahafito."
    },
    "8": {
        "1": "Nivory toy ny olona iray ny vahoaka manontolo, teo amin\u2019ilay tany malalaka tandrifin\u2019ny Vavahadin-drano. Dia nasaina nalain\u2019i Ezra, mpanao dika soratra, ny boky misy ny lal\u00e0n\u2019i Mosesy izay nandidian\u2019i Jehovah ny Israely.",
        "2": "Koa nalain\u2019i Ezra mpisorona ilay boky, ka nentiny teo anatrehan\u2019ny fiangonana, dia izay rehetra tafavory teo na lahy na vavy, mbamin\u2019izay rehetra afaka mihaino ka mahazo ny hevitr\u2019izay reny. Andro voalohan\u2019ny volana fahafito tamin\u2019izay.",
        "3": "Dia novakiny mafy teo anoloan\u2019ny tany malalaka tandrifin\u2019ny Vavahadin-drano ilay boky misy ny lal\u00e0na, teo anatrehan\u2019ireo lehilahy sy vehivavy ary ireo mahazo ny hevitr\u2019izay reny. Novakiny izany, nanomboka vao maraina be ka hatramin\u2019ny mitataovovonana. Koa nihaino tsara an\u2019izay novakina ny rehetra.",
        "4": "Ary nijoro teo amin\u2019ilay lampihazo natao ho an\u2019io fotoan-dehibe io i Ezra mpanao dika soratra. Niara-nijoro taminy, teo ankavanany, i Matitia sy Sema sy Anaia sy Oria sy Hilkia ary Mahaseia. Teo ankaviany kosa i Pedaia sy Misaela sy Malkia sy Hasoma sy Hasbadana sy Zakaria ary Mesolama.",
        "5": "Dia nanokatra ilay boky teo imason\u2019ny olon-drehetra i Ezra, fa avo kokoa noho ny olon-drehetra no nisy azy. Koa nitsangana daholo ny olona rehefa nosokafany ilay izy.",
        "6": "Avy eo i Ezra dia nisaotra an\u2019i Jehovah Andriamanitra, Ilay Andriamanitra lehibe. Ary nanandra-tanana ny olon-drehetra sady namaly hoe: \u201cAmena! Amena!\u201d Dia niondrika sy niankohoka tamin\u2019ny tany teo anatrehan\u2019i Jehovah izy ireo.",
        "7": "Ary nanazava ny lal\u00e0na tamin\u2019ny vahoaka ireo Levita, dia i Jesoa sy Bany sy Serebia sy Jamina sy Akoba sy Sabetahy sy Hodia sy Mahaseia sy Kelita sy Azaria sy Jozabada sy Hanana ary Pelaia. Ary ny vahoaka nijoro teo amin\u2019izay nisy azy.",
        "8": "Ary ny Levita dia namaky mafy an\u2019ilay boky, izany hoe ny lal\u00e0n\u2019Andriamanitra, ka namelabelatra sy nanazava ny heviny. Dia nataon\u2019izy ireo azon\u2019ny olona tsara izay novakina.",
        "9": "Ary niteny toy izao tamin\u2019ny olona rehetra i Nehemia Governora, sy Ezra mpisorona sady mpanao dika soratra, ary ny Levita izay nampianatra ny vahoaka: \u201cMasina amin\u2019i Jehovah Andriamanitrareo ity andro anio ity. Koa aza malahelo na mitomany.\u201d Nitomany daholo mantsy ny olona, teo am-pihainoana izay voalazan\u2019ny lal\u00e0na.",
        "10": "Hoy koa izy tamin\u2019ireo: \u201cMandehana ka hano ny matavy ary sotroy ny mamy, dia anatero anjara izay tsy manana sakafo hokarakaraina. Fa masina amin\u2019ny Tompontsika ity andro anio ity, koa aza malahelo fa ny fifaliana avy amin\u2019i Jehovah no fiarovana mafy ho anareo.\u201d",
        "11": "Ary nandidy ny olona rehetra mba hangina ny Levita ka nanao hoe: \u201cAoka izay re, fa masina ity andro ity e! Ary aza malahelo!\u201d",
        "12": "Dia lasa daholo ny olona ka nihinana sy nisotro sy nanatitra anjara ho an\u2019izay tsy nanana, ary nifaly be mihitsy satria azon\u2019izy ireo tsara izay nambara taminy.",
        "13": "Tamin\u2019ny andro faharoa, dia niangona teo amin\u2019i Ezra mpanao dika soratra, ireo lohan\u2019ny fianakaviamben\u2019ny vahoaka manontolo, mbamin\u2019ny mpisorona sy ny Levita, satria te hahazo ny hevitr\u2019izay voalazan\u2019ny lal\u00e0na izy ireo.",
        "14": "Dia hitan\u2019izy ireo voasoratra tao amin\u2019ilay lal\u00e0na ny didy nomen\u2019i Jehovah tamin\u2019ny alalan\u2019i Mosesy, hoe tokony hipetraka ao anaty trano rantsankazo ny zanak\u2019Israely mandritra ny fety amin\u2019ny volana fahafito.",
        "15": "Tokony hampandre ny olona koa izy ireo, ka hanao antso avo manerana ny tan\u00e0nany rehetra sy eran\u2019i Jerosalema, hoe: \u201cMandehana any amin\u2019ny faritra be tendrombohitra ary mak\u00e0 rantsankazo be ravina avy amin\u2019ny hazo oliva, sy avy amin\u2019ny hazo mitera-menaka, sy mirta, sy palmie, ary hazo hafa be sampany, mba hanaovana trano rantsankazo araka izay voasoratra.\u201d",
        "16": "Koa nandeha naka izany ny olona ka samy nanao trano rantsankazo teny an-tampon-tranony sy teny an-tokotaniny, sy teny an-tokotanin\u2019ny tranon\u2019Andriamanitra, sy teny amin\u2019ny tany malalaka tandrifin\u2019ny Vavahadin-drano sy ny tany malalaka tandrifin\u2019ny Vavahadin\u2019i Efraima.",
        "17": "Koa nanao trano rantsankazo sy nipetraka tao amin\u2019ireny ny fiangonana manontolo, izany hoe ireo nody avy any amin\u2019ny fahababoana. Ary nisy fifaliam-be tokoa, satria mbola tsy nanao toy izany ny zanak\u2019Israely hatramin\u2019ny andron\u2019i Josoa zanak\u2019i Nona, ka hatramin\u2019io andro io.",
        "18": "Ary novakina mafy isan\u2019andro ny boky misy ny lal\u00e0n\u2019Andriamanitra, nanomboka tamin\u2019ny andro voalohany ka hatramin\u2019ny andro farany. Nanao fety nandritra ny fito andro izy ireo, ary tamin\u2019ny andro fahavalo dia nisy fivoriambe nanetriketrika, araka ny fitsipika momba izany."
    },
    "9": {
        "1": "Tamin\u2019ny andro fahefatra amby roapolon\u2019io volana io, dia nivory ny zanak\u2019Israely, ka nifady hanina sy nitafy lamba gony ary nihosim-bovoka.",
        "2": "Ary nisaraka tamin\u2019ny hafa firenena rehetra ny taranak\u2019Israely, ka nitsangana ary niaiky ny fahotany sy ny fahadisoan\u2019ny razany.",
        "3": "Dia nitsangana teo amin\u2019ny toerany izy ireo ka namaky mafy ny boky misy ny lal\u00e0n\u2019i Jehovah Andriamaniny, nandritra ny adiny telo. * Niaiky heloka sy niankohoka teo anatrehan\u2019i Jehovah Andriamaniny koa izy ireo taorian\u2019izay, nandritra ny adiny telo.",
        "4": "Ary nijoro teo amin\u2019ilay lampihazo natao ho an\u2019ny Levita i Jesoa sy Bany sy Kadmiela sy Sebania sy Bony sy Serebia sy Bany ary Kenany ka nitaraina mafy tamin\u2019i Jehovah Andriamaniny.",
        "5": "Ary hoy i Jesoa sy Kadmiela sy Bany sy Hasabnia sy Serebia sy Hodia sy Sebania ary Petahia, izay samy Levita: \u201cMitsang\u00e0na ianareo, ka misaora an\u2019i Jehovah ilay Andriamanitrareo hatrizay hatrizay ka ho mandrakizay! Aoka izy ireo hisaotra ny anaranao be voninahitra, izay mendrika ny fisaorana sy ny fiderana rehetra.",
        "6": "\u201cIanao irery ihany no Jehovah. Ianao no nanao ny lanitra, eny, ny lanitry ny lanitra sy ny tafiny rehetra, mbamin\u2019ny tany sy izay rehetra eo amboniny, ary ny ranomasina sy izay rehetra ao anatiny. Ianao no miantoka ny fahaveloman\u2019ireny rehetra ireny. Miankohoka eo anatrehanao koa ny tafiky ny lanitra.",
        "7": "Ianao no Jehovah Andriamanitra, izay nifidy an\u2019i Abrama sy nitondra azy niala tao Oran\u2019ny Kaldeanina, ka nanova ny anarany ho Abrahama.",
        "8": "Hitanao fa nifikitra taminao ny fony, ka nanao fifanekena taminy ianao mba hanome azy sy ny taranany ny tanin\u2019ny Kananita sy ny Hetita sy ny Amorita sy ny Perizita sy ny Jebosita ary ny Girgasita. Koa notanterahinao ny teninao satria manao ny rariny ianao.",
        "9": "\u201cHitanao ny fahorian\u2019ny razanay tany Ejipta, ary renao ny fitarainany teo amoron\u2019ny Ranomasina Mena.",
        "10": "Dia nanao famantarana sy fahagagana ianao hamelezana an\u2019i Farao sy ny mpanompony rehetra ary ny olon-drehetra tao amin\u2019ny taniny. Fantatrao mantsy fa nataony tsinontsinona ny razanay. Koa nampahalaza ny anaranao ianao, toy ny amin\u2019izao anio izao.",
        "11": "Nosarahinao teo anatrehany ny ranomasina, ka nandia tany maina teo afovoany izy ireo. Fa ny mpanenjika azy kosa natsipinao mafy tao amin\u2019ny lalina, toy ny vato natsipy tao anaty rano mahery.",
        "12": "Andry rahona no nitarihanao azy nandritra ny andro, ary andry afo nandritra ny alina mba hanazavana ny lalan-kalehany.",
        "13": "Nidina nankeo amin\u2019ny Tendrombohitra Sinay ianao, ary niteny tamin\u2019izy ireo avy tany an-danitra sady nanome azy didim-pitsarana ara-drariny, sy lal\u00e0na marina, ary fitsipika sy didy mahasoa.",
        "14": "Dia nampahafantarinao azy ny sabatanao masina, ary nomenao didy sy fitsipika ary lal\u00e0na izy ireo tamin\u2019ny alalan\u2019i Mosesy mpanomponao.",
        "15": "Nomenao mofo avy tany an-danitra izy ireo rehefa noana, ary namoahanao rano avy tamin\u2019ny vatolampy rehefa nangetaheta, ka nasainao niditra haka an\u2019ilay tany efa nanangananao tanana sy nianiananao homena azy.",
        "16": "\u201cSahisahy ratsy anefa ny razanay sady nanamafy hatoka, ka tsy nihaino ny didinao.",
        "17": "Tsy nety nihaino izy ireo ary tsy nahatsiaro ireo asa mahatalanjona nataonao ho azy. Nanjary mafy hatoka kosa izy ireo ka nanendry olona hitarika azy hiverina ho andevo any Ejipta. Andriamanitra mamela heloka anefa ianao, sady tsara fanahy, mamindra fo, tsy mora tezitra ary be hatsaram-panahy feno fitiavana, ka tsy nahafoy azy.",
        "18": "Nanao sarivongana * zanak\u2019omby izy ireo, ka nilaza hoe: \u2018Io ny Andriamanitsika, izay nitondra antsika niakatra avy tany Ejipta.\u2019 Ary naniratsira anao tokoa izy ireo.",
        "19": "Na izany aza, dia tsy nahafoy azy tany an-tany efitra ianao satria be famindram-po. Tsy niala teo ambonin\u2019izy ireo ny andry rahona nandritra ny andro mba hitari-dalana azy, na ny andry afo nandritra ny alina mba hanazava ny lalan-kalehany.",
        "20": "Nomenao ny fanahinao * izy ireo mba ho malina. Tsy nohazoninao koa ny mana fa nomenao hohaniny, ary nomenao rano izy ireo rehefa nangetaheta.",
        "21": "Efapolo taona ianao no namatsy sakafo azy ireo tany an-tany efitra, ary tsy nisy nahory azy. Tsy tonta ny fitafiany ary tsy nivonto ny tongony.",
        "22": "\u201cAry nanome azy fanjakana sy firenena ianao, ka notsinjarainao ireny. Koa nalainy ny tanin\u2019i Sihona, izany hoe ny tanin\u2019ny mpanjakan\u2019i Hesbona, ary koa ny tanin\u2019i Oga mpanjakan\u2019i Basana.",
        "23": "Nataonao maro tahaka ny kintana eny amin\u2019ny lanitra ny taranany. Ary nitondra azy ireo ianao mba ho eto amin\u2019ity tany ity izay efa nampanantenainao ny razany fa hidirany sy halainy ho fananany.",
        "24": "Koa niditra teto amin\u2019ity tany ity ny taranak\u2019izy ireo ary naka izany ho fananany. Nataonao resy teo anatrehan\u2019izy ireo ny Kananita nonina tao, ary natolotrao teo an-tanany ny mpanjakany sy ny mponin\u2019ilay tany, * ka nataon\u2019izy ireo araka izay nitiavany azy.",
        "25": "Namabo tan\u00e0na voaro mafy izy ireo ary nahazo tany lonaka sy trano feno zava-tsoa isan-karazany, sy lavaka fanangonan-drano efa nohadina, sy tanimboaloboka, sy sahan\u2019oliva, ary hazo fihinam-boa be dia be. Dia nihinana izy ireo ka voky ary nihanatavy sady finaritra tamin\u2019ny fiainana, noho ianao tena tsara toetra.",
        "26": "\u201cTsy nankat\u00f2 anefa izy ireo, ary nikomy taminao sady tsy niraharaha ny lal\u00e0nao. Novonoiny koa ny mpaminaninao, izay nampirisika azy hiverina aminao. Ary naniratsira anao tokoa izy ireo.",
        "27": "Izany no nanoloranao azy teo an-tanan\u2019ireo fahavalo nampahory azy. Rehefa azom-pahoriana anefa izy ireo dia nitaraina mafy taminao, ka renao avy tany an-danitra izany. Ary be famindram-po ianao, ka nanome mpamonjy mba hanafaka azy eo an-tanan\u2019ny fahavalony.",
        "28": "\u201cRaha vao nilamindamina anefa ny fiainany, dia nanao izay ratsy teo anatrehanao indray izy ka nafoinao teo an-tanan\u2019ireo fahavalo nanosihosy azy. Dia niverina taminao izy ireo ary niantso vonjy taminao. Nandre azy avy tany an-danitra ianao, ka nanafaka azy satria be famindram-po. Ary imbetsaka ianao no nanao izany.",
        "29": "Na dia nampirisika azy hiverina hanaraka ny lal\u00e0nao aza ianao, dia mbola sahisahy ratsy ihany izy ireo, ka tsy nihaino ny didinao. Nanota izy ireo ka nanda ny didim-pitsaranao, izay mahavelona ny olona mankat\u00f2 azy. Ary nanao be marenina * foana izy ireo, sady nanamafy hatoka ka tsy nihaino.",
        "30": "Nandefitra taminy an-taonany maro anefa ianao, ary nampitandrina azy foana tamin\u2019ny alalan\u2019ny fanahinao izay nomenao ho an\u2019ny mpaminaninao, kanefa tsy nihaino izy ireo. Koa natolotrao teo an-tanan\u2019ny mponina manodidina izy, tamin\u2019ny farany.",
        "31": "Be famindram-po anefa ianao ka tsy nandringana azy na nahafoy azy, satria Andriamanitra tsara fanahy sy mamindra fo ianao.",
        "32": "\u201cKoa ankehitriny, ry Andriamanitray \u00f4, ry Andriamanitra lehibe sy mahery ary mendrika hatahorana, izay manaja fifanekena sy maneho hatsaram-panahy feno fitiavana! Aza atao tsinontsinona re ny fahoriana rehetra nanjo anay sy ny mpanjakanay sy ny andriananay sy ny mpisoronay sy ny mpaminaninay sy ny razanay ary ny olonao rehetra, hatramin\u2019ny andron\u2019ireo mpanjakan\u2019i Asyria ka mandraka androany.",
        "33": "Rariny ny anao matoa manjo anay izao rehetra izao. Hita tamin\u2019izay nataonao fa tsy mivadika ianao, fa izahay kosa no nanao ratsy.",
        "34": "Tsy nankat\u00f2 ny lal\u00e0nao ny mpanjakanay sy ny andriananay sy ny mpisoronay ary ny razanay, sady tsy nitandrina ny didinao na ny fampahatsiahivanao izay nananaranao azy.",
        "35": "Tsy nanompo anao izy ireo sady tsy niala tamin\u2019ny fanao ratsiny, tamin\u2019ny fotoana mbola nisian\u2019ny fanjakana teo amin\u2019izy ireo sy nahazoany zava-tsoa be dia be avy taminao, ary nonenany tao amin\u2019ilay tany malalaka sady lonaka nomenao azy.",
        "36": "Andevo izahay ankehitriny, eny, andevo eto amin\u2019ity tany ity, izay nomenao ny razanay mba hihinanany ny vokatra sy ny zava-tsoa eo aminy.",
        "37": "Be ny vokatry ny tany, nefa noho ny fahotanay dia lasan\u2019ireo mpanjaka notendrenao hifehy anay izany. Manjaka aminay sy ny biby fiompinay araka izay tiany izy ireo, ka ory dia ory izahay.",
        "38": "\u201cNoho izany rehetra izany, dia hanao fianianana izahay, ary hataonay an-tsoratra izany ka hanisy tombo-kase an\u2019izany ny andriananay sy ny Levitanay ary ny mpisoronay.\u201d"
    },
    "10": {
        "1": "Koa ireto avy no nanisy tombo-kase an\u2019izany: I Nehemia Governora zanak\u2019i Hakalia, Zedekia,",
        "2": "Seraia, Azaria, Jeremia,",
        "3": "Pasora, Amaria, Malkia,",
        "4": "Hatosy, Sebania, Maloka,",
        "5": "Harima, Meremota, Obadia,",
        "6": "Daniela, Ginetona, Baroka,",
        "7": "Mesolama, Abia, Miamina,",
        "8": "Mahazia, Bilgay, ary Semaia. Ireo no mpisorona.",
        "9": "Tamin\u2019ny Levita kosa dia i Jesoa zanak\u2019i Azania sy Binoy taranak\u2019i Henadada ary Kadmiela,",
        "10": "mbamin\u2019ny rahalahin\u2019izy ireo, dia i Sebania, Hodia, Kelita, Pelaia, Hanana,",
        "11": "Mika, Rehoba, Hasabia,",
        "12": "Zakora, Serebia, Sebania,",
        "13": "Hodia, Bany, ary Benino.",
        "14": "Ary tamin\u2019ny lohandohany teo amin\u2019ny vahoaka dia i Parosy, Pahata-moaba, Elama, Zato, Bany,",
        "15": "Bony, Azgada, Bebay,",
        "16": "Adonia, Bigvay, Adina,",
        "17": "Atera, Hezekia, Azora,",
        "18": "Hodia, Hasoma, Bezay,",
        "19": "Harifa, Anatota, Nebay,",
        "20": "Magpiasy, Mesolama, Hezira,",
        "21": "Mesezabela, Zadoka, Jadoa,",
        "22": "Pelatia, Hanana, Anaia,",
        "23": "Hosea, Hanania, Hasoba,",
        "24": "Halohesy, Pila, Sobeka,",
        "25": "Rehoma, Hasabna, Mahaseia,",
        "26": "Ahia, Hanana, Anana,",
        "27": "Maloka, Harima, ary Bana.",
        "28": "Ary ny sisa tamin\u2019ny vahoaka, izany hoe ny mpisorona, ny Levita, ny mpiandry vavahady, ny mpihira, ny Netinima, sy izay nisaraka tamin\u2019ny mponina manodidina * ho fankatoavana ny lal\u00e0n\u2019Andriamanitra, ary koa ny vadin\u2019izy ireo sy ny zanany lahy sy vavy, eny, izay rehetra efa afaka mahazo ny hevitr\u2019ilay fianianana,",
        "29": "dia nanohana an\u2019ireo rahalahiny, izany hoe ireo olona ambony. Niozona izy ireo fa hanaraka ny lal\u00e0n\u2019Andriamanitra nampitainy tamin\u2019ny alalan\u2019i Mosesy mpanompony, ary hitandrina sy hankat\u00f2 ny didy rehetra sy ny didim-pitsarana ary ny fitsipik\u2019i Jehovah Tomponay.",
        "30": "Nilaza koa izy ireo fa ny zanakay vavy tsy homenay ho vadin\u2019ny mponina manodidina, ary ny zanany vavy tsy halainay ho an\u2019ny zanakay lahy.",
        "31": "Izay entam-barotra sy sakafo * isan-karazany amidin\u2019ny mponina manodidina amin\u2019ny andro sabata, dia tsy hovidinay na amin\u2019ny andro sabata na amin\u2019ny andro masina. Havelanay hiala sasatra ny tany amin\u2019ny taona fahafito, ary hafoinay ny trosa rehetra.",
        "32": "Nanapa-kevitra koa izahay fa isan-taona dia samy hanome ampahatelon\u2019ny sekely ho an\u2019ny fanompoana ao an-tranon\u2019Andriamanitray,",
        "33": "ho an\u2019ny mofo mifanaingina sy ny fanatitra varimbazaha atolotra tsy tapaka sy ny fanatitra dorana atolotra tsy tapaka, izay samy atolotra koa isaky ny sabata sy ny tsinam-bolana, ary koa ho an\u2019ireo fety, sy ny zava-masina, sy ny fanatitra noho ny ota handrakofana ny fahotan\u2019ny Israely, ary ny asa rehetra ao an-tranon\u2019Andriamanitray.",
        "34": "Nataonay antsapaka koa ny fitondrana kitay ao an-tranon\u2019Andriamanitray, dia ny kitay hampiasaina eo amin\u2019ny alitaran\u2019i Jehovah Andriamanitray, araka izay voasoratra ao amin\u2019ny lal\u00e0na. Ny mpisorona sy ny Levita ary ny vahoaka no hanao izany, isaky ny fianakaviambe, ary amin\u2019ny fotoana voatondro isan-taona.",
        "35": "Nanapa-kevitra koa izahay fa hoentinay any an-tranon\u2019i Jehovah isan-taona, ny voaloham-bokatry ny taninay sy ny voaloham-bokatry ny karazan-kazo rehetra.",
        "36": "Hoentinay eo amin\u2019ny mpisorona manompo ao an-tranon\u2019Andriamanitray ny zanakay lahimatoa sy ny voalohan-teraky ny biby fiompinay, araka izay voasoratra ao amin\u2019ny lal\u00e0na. Hoentinay any koa ny voalohan-teraky ny omby aman\u2019ondrinay.",
        "37": "Ary hoentinay any amin\u2019ny mpisorona ao amin\u2019ny efitra fisakafoana ao an-tranon\u2019Andriamanitray ny santatry ny varimbazahanay tsy nototoina malemy, sy ny fanomezanay sy ny vokatry ny karazan-kazo rehetra, sy ny divay vaovao ary ny menaka. Ary hatolotray ho an\u2019ny Levita ny ampahafolon\u2019ny vokatry ny taninay, satria ny Levita no mandray ny ampahafolony, any amin\u2019ny tan\u00e0na rehetra anaovanay fambolena.",
        "38": "Tokony hisy mpisorona taranak\u2019i Arona hiaraka amin\u2019ny Levita rehefa mandray ny ampahafolony izy. Ary ny ampahafolon\u2019izany kosa dia tokony haterin\u2019ny Levita ao an-tranon\u2019Andriamanitray, ao amin\u2019ny efitra fisakafoana any amin\u2019ny trano fitehirizana an\u2019ireny.",
        "39": "Fa any amin\u2019ireo efitra fisakafoana no tokony hanateran\u2019ny zanak\u2019Israely sy ny taranak\u2019i Levy ny varimbazaha, sy divay vaovao, ary menaka, izay ataony fanomezana. Any koa no misy ny fitaovana ho an\u2019ny toerana masina, sy ny mpisorona manao fanompoana, sy ny mpiandry vavahady ary ny mpihira. Ary tsy hanao tsirambina ny tranon\u2019Andriamanitray izahay."
    },
    "11": {
        "1": "Nonina tao Jerosalema ny andrianan\u2019ny vahoaka. Nanao antsapaka kosa ny vahoaka mba hakana ny ampahafolon\u2019izy ireo honina ao Jerosalema tan\u00e0na masina, ary ny sivy ampahafolony honina any amin\u2019ireo tan\u00e0na hafa.",
        "2": "Koa noderain\u2019ny vahoaka ny lehilahy rehetra nanolo-tena honina tao Jerosalema.",
        "3": "Samy nonina tao amin\u2019ny tan\u00e0na lovany tany amin\u2019ireo tan\u00e0nan\u2019i Joda ny Israely sy ny mpisorona sy ny Levita sy ny Netinima ary ireo zanaky ny mpanompon\u2019i Solomona, fa ireto kosa ny filohan\u2019ny faritany nonina tao Jerosalema:",
        "4": "Nisy avy tamin\u2019ny taranak\u2019i Joda sy ny taranak\u2019i Benjamina ireo nonina tao. Ny avy tamin\u2019ny taranak\u2019i Joda dia i Ataia zanak\u2019i Ozia, zanak\u2019i Zakaria, zanak\u2019i Amaria, zanak\u2019i Sefatia, zanak\u2019i Mahalalila, avy tamin\u2019ny taranak\u2019i Pereza;",
        "5": "sy Mahaseia zanak\u2019i Baroka, zanak\u2019i Kola-hoze, zanak\u2019i Hazaia, zanak\u2019i Adaia, zanak\u2019i Joariba, zanak\u2019i Zakaria, avy tamin\u2019ny fianakavian\u2019ny Selita.",
        "6": "Valo amby enimpolo sy efajato ny taranak\u2019i Pereza nonina tany Jerosalema, ary lehilahy mahay izy ireo.",
        "7": "Ary ny avy tamin\u2019ny taranak\u2019i Benjamina dia i Salo zanak\u2019i Mesolama, zanak\u2019i Joeda, zanak\u2019i Pedaia, zanak\u2019i Kolaia, zanak\u2019i Mahaseia, zanak\u2019i Itiela, zanak\u2019i Jesaia;",
        "8": "nanarakaraka azy ny ankohonan\u2019i Gabay sy Salay, valo amby roapolo sy sivinjato;",
        "9": "sy Joela zanak\u2019i Zikry izay niandraikitra an\u2019ireo, ary Joda zanak\u2019i Hasenoa mpiandraikitra lefitry ny tan\u00e0na.",
        "10": "Ny avy tamin\u2019ny mpisorona dia i Jedaia zanak\u2019i Joariba, Jakina,",
        "11": "Seraia zanak\u2019i Hilkia, zanak\u2019i Mesolama, zanak\u2019i Zadoka, zanak\u2019i Meraiota, zanak\u2019i Ahitoba mpitarika tao an-tranon\u2019Andriamanitra;",
        "12": "sy ny rahalahin\u2019izy ireo roa amby roapolo sy valonjato izay mpanao ny asa tao amin\u2019ilay trano; sy Adaia zanak\u2019i Jerohama, zanak\u2019i Pelalia, zanak\u2019i Amzy, zanak\u2019i Zakaria, zanak\u2019i Pasora, zanak\u2019i Malkia,",
        "13": "sy ireo rahalahiny roa amby efapolo sy roanjato izay lohan\u2019ny fianakaviambe; ary Amasay zanak\u2019i Azarela, zanak\u2019i Ahazay, zanak\u2019i Mesilemota, zanak\u2019i Imera,",
        "14": "mbamin\u2019ny rahalahiny valo amby roapolo amby zato izay lehilahy matanjaka sy be herim-po. I Zabdiela zanak\u2019olo-manan-kaja no niandraikitra azy rehetra ireo.",
        "15": "Ny avy tamin\u2019ny Levita dia i Semaia zanak\u2019i Hasoba, zanak\u2019i Azrikama, zanak\u2019i Hasabia, zanak\u2019i Bony;",
        "16": "sy Sabetahy sy Jozabada izay samy filohan\u2019ireo Levita sady nisahana ny andraikitra tany ivelan\u2019ny tranon\u2019Andriamanitra;",
        "17": "sy Matania mpitarika hira fiderana sy nanao ny fiderana tamin\u2019ny fotoanan\u2019ny vavaka, izay zanak\u2019i Mika, zanak\u2019i Zabdy, zanak\u2019i Asafa; sy Bakbokia mpiandraikitra lefitra teo amin\u2019ny rahalahiny, ary Abda zanak\u2019i Samoa, zanak\u2019i Galala, zanak\u2019i Jedotona.",
        "18": "Efatra amby valopolo sy roanjato ny Levita rehetra tao amin\u2019ilay tan\u00e0na masina.",
        "19": "Ny mpiandry vavahady dia i Akoba sy Talmona mbamin\u2019ny rahalahiny, izay niambina ny vavahady. Roa amby fitopolo amby zato izy ireo.",
        "20": "Ary ny sisa tamin\u2019ny Israely sy ny mpisorona ary ny Levita dia samy tao amin\u2019ny lovany, tany amin\u2019ny tan\u00e0na hafa rehetra tao Joda.",
        "21": "Nonina tany Ofela kosa ny Netinima, ary i Ziha sy Gispa no niandraikitra azy ireo.",
        "22": "Ary ny mpiandraikitra an\u2019ireo Levita tao Jerosalema, eny, ny mpiandraikitra ny asa tao an-tranon\u2019Andriamanitra dia i Ozy zanak\u2019i Bany, zanak\u2019i Hasabia, zanak\u2019i Matania, zanak\u2019i Mika, avy tamin\u2019ny taranak\u2019i Asafa izay mpihira avokoa.",
        "23": "Fa efa namoaka didy momba azy ireo ny mpanjaka, sady efa nisy fandaharana raikitra hanomezana an\u2019ireo mpihira ny zavatra ilainy isan\u2019andro.",
        "24": "Ary i Petahia, zanak\u2019i Mesezabela, taranak\u2019i Zera, zanak\u2019i Joda, dia nanampy ny mpanjaka nikarakara ny raharaha rehetra momba ny vahoaka.",
        "25": "Ireto tan\u00e0na kely ireto sy ny sahany no nonenan\u2019ny sasany tamin\u2019ny taranak\u2019i Joda: I Kiriata-arba sy ny tan\u00e0na niankina taminy, Dibona sy ny tan\u00e0na niankina taminy, Jekabzela sy ny tan\u00e0na keliny,",
        "26": "Jesoa, Molada, Beti-paleta,",
        "27": "Hazara-soala, Beri-sheba sy ny tan\u00e0na niankina taminy,",
        "28": "Ziklaga, Mekona sy ny tan\u00e0na niankina taminy,",
        "29": "En-rimona, Zora, Jarmota,",
        "30": "Zanoa sy Adolama mbamin\u2019ny tan\u00e0na keliny, Lakisy sy ny sahany, ary Azeka sy ny tan\u00e0na niankina taminy. Nitoby hatrany Beri-sheba ka hatrany amin\u2019ny lohasahan\u2019i Hinoma izy ireo.",
        "31": "Ny taranak\u2019i Benjamina dia avy any Geba, Mikmasy, Aia, Betela sy ny tan\u00e0na niankina taminy,",
        "32": "Anatota, Noba, Anania,",
        "33": "Hazora, Rama, Gitaima,",
        "34": "Hadida, Zeboima, Nebala,",
        "35": "Loda, Ono, ary ilay lohasahan\u2019ny mpanao asa tanana.",
        "36": "Ary nifindra tany amin\u2019ny tanin\u2019ny Benjamina ny Levita sasany avy tany Joda."
    },
    "12": {
        "1": "Ireto avy ny mpisorona sy Levita niara-niakatra tamin\u2019i Zerobabela zanak\u2019i Sealtiela, sy niaraka tamin\u2019i Jesoa: Seraia, Jeremia, Ezra,",
        "2": "Amaria, Maloka, Hatosy,",
        "3": "Sekania, Rehoma, Meremota,",
        "4": "Ido, Ginetoy, Abia,",
        "5": "Miamina, Madia, Bilga,",
        "6": "Semaia, Joariba, Jedaia,",
        "7": "Salo, Amoka, Hilkia, ary Jedaia. Ireo no filohan\u2019ny mpisorona sy ny rahalahiny, tamin\u2019ny andron\u2019i Jesoa.",
        "8": "Ireto avy ny Levita: Jesoa, Binoy, Kadmiela, Serebia, Joda, ary Matania, izay niandraikitra ny hira fisaorana niaraka tamin\u2019ny rahalahiny.",
        "9": "Ary niambina tandrifin\u2019ireo i Bakbokia sy Ony rahalahin\u2019izy ireo.",
        "10": "Ary i Jesoa niteraka an\u2019i Joiakima, i Joiakima niteraka an\u2019i Eliasiba, i Eliasiba niteraka an\u2019i Joiada,",
        "11": "i Joiada niteraka an\u2019i Jonatana, ary Jonatana niteraka an\u2019i Jadoa.",
        "12": "Tamin\u2019ny andron\u2019i Joiakima, dia ireto avy ny mpisorona lohan\u2019ireo fianakaviambe: I Meraia ho an\u2019ny fianakavian-dry Seraia, i Hanania ho an-dry Jeremia,",
        "13": "i Mesolama ho an-dry Ezra, i Johanana ho an-dry Amaria,",
        "14": "i Jonatana ho an-dry Meliko, i Josefa ho an-dry Sebania,",
        "15": "i Adna ho an-dry Harima, i Helkay ho an-dry Meraiota,",
        "16": "i Zakaria ho an-dry Ido, i Mesolama ho an-dry Ginetona,",
        "17": "i Zikry ho an-dry Abia, ... ho an-dry Miniamina, i Piltahy ho an-dry Moadia,",
        "18": "i Samoa ho an-dry Bilga, Jonatana ho an-dry Semaia,",
        "19": "i Matenay ho an-dry Joariba, i Ozy ho an-dry Jedaia,",
        "20": "i Kalay ho an-dry Salay, i Ebera ho an-dry Amoka,",
        "21": "i Hasabia ho an-dry Hilkia, ary i Netanela ho an-dry Jedaia.",
        "22": "Nosoratana ho isan\u2019ny lohan\u2019ireo fianakaviambe ny Levita sy ny mpisorona, tamin\u2019ny andron\u2019i Eliasiba sy Joiada sy Johanana ary Jadoa, ka hatramin\u2019ny andro nanjakan\u2019i Dariosy Persianina.",
        "23": "Koa mbola nosoratana tao amin\u2019ny boky mirakitra ny tantara tamin\u2019izany ny taranak\u2019i Levy izay lohan\u2019ireo fianakaviambe, hatramin\u2019ny andron\u2019i Johanana zanak\u2019i Eliasiba.",
        "24": "I Hasabia sy Serebia ary Jesoa zanak\u2019i Kadmiela no filohan\u2019ny Levita, ary nifanandrify taminy ny rahalahin\u2019izy ireo mba hihira fiderana sy fisaorana, araka ny didin\u2019i Davida lehilahin\u2019Andriamanitra, ka nifanandrify ireo antokona mpiambina.",
        "25": "I Matania sy Bakbokia sy Obadia sy Mesolama sy Talmona ary Akoba no mpiandry vavahady, izay niambina ny fitehirizana entana teo akaikin\u2019ny vavahady.",
        "26": "Ireo no velona tamin\u2019ny andron\u2019i Joiakima zanak\u2019i Jesoa, zanak\u2019i Jozadaka, sy tamin\u2019ny andron\u2019i Nehemia Governora sy Ezra mpisorona sady mpanao dika soratra.",
        "27": "Rehefa hotokanana ny mandan\u2019i Jerosalema, dia nampanantsoina tany amin\u2019izay rehetra nisy azy ny Levita, ary nasaina nankany Jerosalema mba hanao ny fitokanana sy hifaly, ka hisaotra sy hihira miaraka amin\u2019ny kipantsona sy lokanga ary harpa.",
        "28": "Ary nivory ny zanaky ny mpihira avy any amin\u2019ny Faritr\u2019i Jordana, dia avy eny amin\u2019ny manodidina an\u2019i Jerosalema, sy avy any amin\u2019ireo tan\u00e0na kelin\u2019ny Netofatita,",
        "29": "sy avy any Beti-gilgala, ary avy any amin\u2019ireo sahan\u2019i Geba sy Azmaveta. Nanorina ny tan\u00e0na keliny teny amin\u2019ny manodidina an\u2019i Jerosalema mantsy ireo mpihira.",
        "30": "Ary nidio ny mpisorona sy ny Levita, ary nodioviny koa ny vahoaka sy ny vavahady ary ny manda.",
        "31": "Dia nentiko niakatra teny ambony manda ny andrianan\u2019ny Joda. Ary nanendry antoko mpihira roa mpanao hira fisaorana aho ary koa filaharam-be nanaraka azy ireo. Koa nandeha niankavanana teo ambony manda ny antokony iray, nankany amin\u2019ny Vavahadin\u2019ny Antontan-davenona.",
        "32": "Nanaraka azy tao aoriana i Hosaia sy ny antsasaky ny andrianan\u2019ny Joda",
        "33": "sy Azaria, Ezra, Mesolama,",
        "34": "Joda, Benjamina, Semaia, Jeremia,",
        "35": "sy ny sasany tamin\u2019ny taranaky ny mpisorona izay nitondra trompetra, dia i Zakaria, zanak\u2019i Jonatana, zanak\u2019i Semaia, zanak\u2019i Matania, zanak\u2019i Mikaia, zanak\u2019i Zakora, zanak\u2019i Asafa,",
        "36": "ary ireo rahalahiny, dia i Semaia, Azarela, Milalay, Gilalay, May, Netanela, Joda ary Hanany, izay samy nitondra ny zavamaneno nataon\u2019i Davida, lehilahin\u2019Andriamanitra. Ary teo alohan\u2019izy ireo i Ezra mpanao dika soratra.",
        "37": "Teo amin\u2019ny Vavahadin-doharano izy ireo dia nizotra nahitsy, ka nandalo teo amin\u2019ny Tohatoha-baton\u2019ny Tan\u00e0nan\u2019i Davida, satria nandeha teo ambonin\u2019ilay manda teo amin\u2019ny fiakarana, dia ilay manda teo ambonin\u2019ny Tranon\u2019i Davida. Ary tonga hatrany amin\u2019ny Vavahadin-drano tany atsinanana izy ireo.",
        "38": "Nandeha koa ilay antoko mpihira iray mpanao hira fisaorana, ary tao aoriany izaho sy ny antsasaky ny vahoaka. Nandeha teo ambony manda izahay hatrany amin\u2019ny Tilikambon\u2019ny Lafaoro, dia nankeo amin\u2019ny Manda Lehibe,",
        "39": "ary nandalo teo ambonin\u2019ny Vavahadin\u2019i Efraima sy ny Vavahadin\u2019ilay Tan\u00e0na Taloha, ka nizotra nankany amin\u2019ny Vavahadin-trondro sy ny Tilikambon\u2019i Hananela ary ny Tilikambon\u2019i Mea, hatrany amin\u2019ny Vavahadin\u2019ondry, dia nijanona teo amin\u2019ny Vavahadin\u2019ny Mpiambina.",
        "40": "Farany dia nijanona teo amin\u2019ny tranon\u2019Andriamanitra ireo antoko mpihira roa mpanao hira fisaorana, mbamin\u2019ny tenako sy ny antsasak\u2019ireo solontenam-panjakana niaraka tamiko,",
        "41": "sy ireo mpisorona, izany hoe i Eliakima, Mahaseia, Miniamina, Mikaia, Elioenay, Zakaria, ary Hanania, izay samy nitondra trompetra,",
        "42": "sy Mahaseia, Semaia, Eleazara, Ozy, Johanana, Malkia, Elama, ary Ezera. Ary mbola re foana ireo mpihira niandraiketan\u2019i Jizrahia.",
        "43": "Nanao sorona maro be izy ireo tamin\u2019izay andro izay sady nifaly, satria Andriamanitra mihitsy no nanao izay hahatsapany fifaliam-be. Nifaly koa ny zaza amam-behivavy, ka re hatrany lavitra ny fifaliana tao Jerosalema.",
        "44": "Tamin\u2019izay koa dia nisy lehilahy notendrena hiandraikitra an\u2019ireo efitrano nitehirizana ny entana sy ny fanomezana sy ny voaloham-bokatra ary ny ampahafolon-karena. Nasaina nangonin\u2019izy ireo tao ny anjaran\u2019ny mpisorona sy ny Levita izay nalaina avy tamin\u2019ireo sahan\u2019ny tan\u00e0na, araka izay notakin\u2019ny lal\u00e0na. Faly mantsy ny Joda noho ireo mpisorona sy Levita nanao fanompoana.",
        "45": "Nanomboka nanao ny adidy tamin\u2019Andriamaniny, sy ny adidy nifandray tamin\u2019ny fidiovana izy ireo. Nanao toy izany koa ireo mpihira sy mpiandry vavahady, araka ny didin\u2019i Davida sy Solomona zanany.",
        "46": "Fahiny mantsy, tamin\u2019ny andron\u2019i Davida sy Asafa, dia nisy ny filohan\u2019ireo mpihira, ary nisy koa ny hira fiderana sy fisaorana an\u2019Andriamanitra.",
        "47": "Tamin\u2019ny andron\u2019i Zerobabela sy Nehemia, dia nomen\u2019ny Israely rehetra ny anjaran\u2019ny mpihira sy mpiandry vavahady, araka izay nilaina isan\u2019andro. Nohamasinin\u2019izy ireo ho an\u2019ny Levita izany, ary ny Levita kosa nanamasina izany ho an\u2019ny taranak\u2019i Arona."
    },
    "13": {
        "1": "Tamin\u2019izay andro izay dia novakina teo anatrehan\u2019ny vahoaka ny bokin\u2019i Mosesy. Voasoratra tao fa tsy mahazo miditra ho anisan\u2019ny fiangonan\u2019Andriamanitra ny Amonita sy ny Moabita, mandritra ny fotoana tsy voafetra.",
        "2": "Tsy mba nitsena ny zanak\u2019Israely mantsy izy ireo na nanome mofo sy rano azy. Nanakarama an\u2019i Balama kosa izy ireo mba hanozona azy, nefa novan\u2019Andriamanitray ho tsodrano ilay ozona.",
        "3": "Koa raha vao ren\u2019ny vahoaka ilay lal\u00e0na, dia nesorin\u2019izy ireo tsy ho anisan\u2019ny Israely ny hafa firenena rehetra.",
        "4": "Talohan\u2019izay, i Eliasiba mpisorona izay havan\u2019i Tobia sady mpiandraikitra ny efitra fisakafoana tao an-tranon\u2019Andriamanitray,",
        "5": "dia efa nanao efitra fisakafoana malalaka ho an\u2019i Tobia. Tao anefa taloha no fametrahana ny fanatitra varimbazaha, sy ny ditin-kazo manitra, sy ny fitaovana, sy ny fanomezana ho an\u2019ny mpisorona, ary ny ampahafolon\u2019ny varimbazaha sy ny divay vaovao ary ny menaka, izay samy natao ho an\u2019ny Levita sy ny mpihira ary ny mpiandry vavahady.",
        "6": "Tsy teto Jerosalema aho nandritra izany fotoana izany, satria niverina tany amin\u2019i Artaksersesy mpanjakan\u2019i Babylona, tamin\u2019ny taona faharoa amby telopolo nanjakany. Niera taminy aho mba handeha taoriana kelin\u2019izay,",
        "7": "ka tonga teto Jerosalema. Dia hitako ny zava-dratsy nataon\u2019i Eliasiba tamin\u2019ny nanaovany efitrano ho an\u2019i Tobia, teo an-tokotanin\u2019ny tranon\u2019Andriamanitra.",
        "8": "Tena nahasosotra ahy izany, ka natsipiko tany ivelan\u2019ny efitra fisakafoana daholo ny fanak\u2019i Tobia.",
        "9": "Avy eo dia nasaiko nodiovina ireo efitra fisakafoana, ka naveriko tao indray ireo fitaovana tao an-tranon\u2019Andriamanitra sy ny fanatitra varimbazaha ary ny ditin-kazo manitra.",
        "10": "Ary hitako fa tsy nomena ny anjaran\u2019ny Levita, ka nandositra tany amin\u2019ny sahany avy ny Levita sy ny mpihira, izay nanao ny asa.",
        "11": "Koa nomeko tsiny ny solontenam-panjakana hoe: \u201cNahoana no dia natao tsirambina ny tranon\u2019Andriamanitra?\u201d Dia novoriko ny Levita ka nasaiko nijoro teo amin\u2019ny toerany avy.",
        "12": "Ary ny Joda rehetra kosa nanatitra ny ampahafolon\u2019ny varimbazaha sy ny divay vaovao ary ny menaka, tao amin\u2019ny trano fitehirizana entana.",
        "13": "Dia nasaiko niandraikitra ny trano fitehirizana entana i Selemia mpisorona, sy Zadoka mpanao dika soratra, sy Pedaia izay anisan\u2019ny Levita, ary teo ambany fahefan\u2019izy ireo i Hanana zanak\u2019i Zakora, zanak\u2019i Matania. Olona mendri-pitokisana ireo, ary adidiny ny nizara ny anjaran\u2019ireo rahalahiny.",
        "14": "Mba tsarovy aho, ry Andriamanitro \u00f4, noho izany zavatra izany. Ary aza hadinoina ny hatsaram-panahy feno fitiavana nasehoko momba ny tranonao sy ny fanompoana natao tao.",
        "15": "Tamin\u2019izany no nahitako olona sasany tao Joda nanitsakitsaka voaloboka tao anaty lavaka famiazana azy, tamin\u2019ny andro sabata. Nisy koa nitondra varimbazaha miavosa natainginy teo ambony ampondra, ary nisy nitondra divay sy voaloboka sy aviavy ary izao karazana entana rehetra izao, nankao Jerosalema tamin\u2019ny andro sabata. Koa nampitandrina azy ireo aho tamin\u2019ny andro nivarotany sakafo.",
        "16": "Nisy nonina tao an-tan\u00e0na koa ny olona avy any Tyro, izay nitondra trondro sy entam-barotra isan-karazany, ary nivarotra izany tamin\u2019ny taranak\u2019i Joda sy tao Jerosalema tamin\u2019ny sabata.",
        "17": "Koa nomeko tsiny ny olona ambony tao Joda hoe: \u201cInona izao ratsy ataonareo izao, ka anazimbazimbanareo ny andro sabata?",
        "18": "Tsy efa izao ihany ve no nataon\u2019ny razanareo? Izany no nahatonga an\u2019Andriamanitsika hamely antsika sy ity tan\u00e0na ity amin\u2019izao loza rehetra izao! Vao mainka anefa ianareo mampitombo ny fahatezerana mafy mihatra amin\u2019ny Israely, noho ianareo manazimbazimba ny sabata.\u201d",
        "19": "Ary raha vao nihamaizina ny teo amin\u2019ireo vavahadin\u2019i Jerosalema, talohan\u2019ny sabata, dia nasaiko nohidiana ny vavahady ka tsy navelako hosokafana raha tsy taorian\u2019ny sabata. Ary nisy mpanompoko nasaiko nijanona teo am-bavahady, mba tsy hisy entana ho tafiditra amin\u2019ny andro sabata.",
        "20": "Koa efa indroa ireo mpivaro-mandeha sy mpivarotra entana isan-karazany no natory teo ivelan\u2019i Jerosalema.",
        "21": "Dia nampitandremako izy ireo hoe: \u201cNahoana ianareo no matory eto anoloan\u2019ny manda? Raha mbola manao an\u2019izao ianareo, dia hosamboriko.\u201d Koa tsy tonga tamin\u2019ny sabata intsony izy ireo nanomboka tamin\u2019izay.",
        "22": "Nilazako koa ny Levita mba hanadio ny tenany foana, ka ho avy hiambina ny vavahady mba hanamasinana ny andro sabata. Tsarovy koa izany, ry Andriamanitro \u00f4, noho ny amiko, ary iantrao aho fa be hatsaram-panahy feno fitiavana ianao.",
        "23": "Tamin\u2019izany koa no nahalalako fa nisy Jiosy nanambady vehivavy asdodita sy amonita ary moabita.",
        "24": "Ary niteny asdodita ny antsasaky ny zanak\u2019izy ireo. Tsy nisy nahay fiteny jiosy ny ankizy rehetra, fa fitenin\u2019ny firenen-kafa kosa no hainy.",
        "25": "Dia nanome tsiny azy ireo aho, ka nanozona azy sy nikapoka ny lehilahy sasany ary nanongotra ny volony sady nampianiana azy tamin\u2019ny anaran\u2019Andriamanitra, sy niteny hoe: \u201cAza manome ny zanakareo vavy ho vadin\u2019ny zanany lahy, ary aza maka ny zanany vavy ho vadin\u2019ny zanakareo lahy na ho vadinareo.",
        "26": "Tsy izany ve no nahatonga an\u2019i Solomona mpanjakan\u2019ny Israely hanota? Tsy nisy mpanjaka toa azy teo amin\u2019ny firenena maro. Ary tia azy ny Andriamaniny, ka nanao azy ho mpanjakan\u2019ny Israely manontolo. Na izy aza anefa, voataonan\u2019ny vehivavy hafa firenena hanota.",
        "27": "Tsy mampino mihitsy izao zavatra ratsy be nataonareo izao! Nivadika tamin\u2019Andriamanitsika ianareo ka nanambady vehivavy hafa firenena.\u201d",
        "28": "Vinantolahin\u2019i Sanbala Horonita ny iray tamin\u2019ny zanak\u2019i Joiada, zanak\u2019i Eliasiba mpisoronabe, ka noroahiko tsy ho eo anatrehako.",
        "29": "Tsarovy, ry Andriamanitro \u00f4, fa nolotoin\u2019izy ireo ny asa fisoronana, ary nolotoiny koa ny fifanekena momba ny fisoronana sy momba ny Levita.",
        "30": "Nodioviko ho afaka tamin\u2019izay rehetra an\u2019ny firenen-kafa ny vahoaka, ary nomeko anjara raharaha ny mpisorona sy ny Levita, ka samy nanao ny asany.",
        "31": "Nalamiko koa ny famatsiana kitay amin\u2019ny fotoana voatondro sy ny voaloham-bokatra. Mba tsarovy aho, ry Andriamanitro \u00f4, ka aoka hahazo sitraka aminao."
    },
    "meta": {
        "name": "Nehemia",
        "order": 15,
        "chapter_number": 13
    }
}