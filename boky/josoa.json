{
    "1": {
        "1": "Rehefa maty i Mosesy mpanompon\u2019i Jehovah, dia hoy i Jehovah tamin\u2019i Josoa zanak\u2019i Nona, mpanompon\u2019i Mosesy:",
        "2": "\u201cEfa maty i Mosesy mpanompoko. Koa mandehana miampita an\u2019ir\u1ef3 Jordana ir\u1ef3 ianao sy ity vahoaka manontolo ity, mba hiditra ao amin\u2019ilay tany homeko ny zanak\u2019Israely.",
        "3": "Izay toerana rehetra hodiavin\u2019ny tongotrareo dia homeko anareo, araka izay nampanantenaiko an\u2019i Mosesy.",
        "4": "Ho taninareo ny tany rehetran\u2019ny Hetita manomboka any an-tany efitra sy eo amin\u2019ir\u1ef3 Libanona ir\u1ef3, ka mipaka hatrany amin\u2019ny renirano lehibe, dia ny reniranon\u2019i Eofrata, ary hatrany amin\u2019ny Ranomasina Lehibe manandrify ny filentehan\u2019ny masoandro.",
        "5": "Tsy hisy olona hahatohitra anao mandritra ny androm-piainanao. Tahaka ny nombako an\u2019i Mosesy no hombako anao koa. Tsy handao anao aho ary tsy hahafoy anao mihitsy.",
        "6": "Koa mahereza sy matanjaha, satria ianao no hitarika an\u2019ity vahoaka ity handova ilay tany nianianako tamin\u2019ny razany fa homena azy.",
        "7": "\u201cMahereza sy matanjaha fotsiny ianao, ary mitandrema tsara mba hanao araka ny lal\u00e0na rehetra nandidian\u2019i Mosesy mpanompoko anao. Aza miala amin\u2019izany, ka aza mivily miankavanana na miankavia. Amin\u2019izay dia hanao zavatra amim-pahendrena ianao amin\u2019izay rehetra ataonao.",
        "8": "Aoka tsy ho afaka am-bavanao ity boky misy ny lal\u00e0na ity. Ary vakio sy saintsaino andro aman\u2019alina izany. Amin\u2019izay ianao dia hitandrina tsara izay rehetra voasoratra ato, ka hahomby izay hataonao ary hanao zavatra amim-pahendrena ianao.",
        "9": "Koa mandidy anao indray aho hoe: \u2018Mahereza sy matanjaha.\u2019 Aza mivadi-po na mihorohoro, fa momba anao i Jehovah Andriamanitrao na aiza na aiza alehanao.\u201d",
        "10": "Ary nodidian\u2019i Josoa ireo mpiadidy vahoaka hoe:",
        "11": "\u201cMandehana mamakivaky ny toby ka omeo baiko ny vahoaka hoe: \u2018Manom\u00e0na vatsy ho anareo, fa rehefa afaka telo andro dia hiampita an\u2019ir\u1ef3 Jordana ir\u1ef3 ianareo mba haka an\u2019ilay tany homen\u2019i Jehovah Andriamanitrareo anareo.\u2019\u201d",
        "12": "Ary hoy i Josoa tamin\u2019ny Robenita sy ny Gadita ary ny antsasaky ny fokon\u2019i Manase:",
        "13": "\u201cAoka hotsarovana ny teny nandidian\u2019i Mosesy mpanompon\u2019i Jehovah anareo hoe: \u2018Hataon\u2019i Jehovah Andriamanitrareo mandry feizay ianareo, sady efa nomeny an\u2019ity tany ity.",
        "14": "Hipetraka et\u1ef3 amin\u2019ny tany nomen\u2019i Mosesy anareo et\u1ef3 ampitan\u2019i Jordana ny vadinareo sy ny zanakareo madinika ary ny biby fiompinareo. Fa ianareo lehilahy matanjaka sy mahery fo rehetra kosa, hiampita ka hilahatra toy ny tafika eo alohan\u2019ny rahalahinareo, ary hanampy azy.",
        "15": "Rehefa omen\u2019i Jehovah fitsaharana toy ny omeny anareo ny rahalahinareo, ka azon\u2019izy ireo ho fananany ilay tany homen\u2019i Jehovah Andriamanitrareo azy, vao hiverina eto amin\u2019ny taninareo ianareo ary handova ilay tany nomen\u2019i Mosesy mpanompon\u2019i Jehovah anareo, et\u1ef3 ampitan\u2019i Jordana, manandrify ny fiposahan\u2019ny masoandro.\u2019\u201d",
        "16": "Koa hoy ny navalin\u2019izy ireo an\u2019i Josoa: \u201cIzay rehetra andidianao anay dia hataonay, ary na aiza na aiza anirahanao anay dia halehanay.",
        "17": "Toy ny nihainoanay an\u2019i Mosesy tamin\u2019ny zava-drehetra no hihainoanay anao koa. Fa homba anao anie i Jehovah Andriamanitrao tahaka ny nombany an\u2019i Mosesy!",
        "18": "Hovonoina ho faty izay olona mikomy tsy manaraka ny baikonao sy tsy mihaino ny teninao amin\u2019izay rehetra andidianao azy. Fa mahereza sy matanjaha fotsiny ianao!\u201d"
    },
    "2": {
        "1": "Ary naniraka mangingina mpitsikilo roa lahy, avy teo Sitima, i Josoa zanak\u2019i Nona ka nanao hoe: \u201cMandehana jereo ilay tany, indrindra fa i Jeriko.\u201d Koa nandeha izy ireo, dia nankao an-tranon\u2019ny vehivavy mpivaro-tena atao hoe Rahaba, ka nitoetra tao.",
        "2": "Dia nisy nilaza tamin\u2019ny mpanjakan\u2019i Jeriko hoe: \u201cMisy lehilahy avy amin\u2019ny zanak\u2019Israely tonga eto izao alina izao, mba hijery taratra ny tany.\u201d",
        "3": "Koa nandefa iraka nankany amin\u2019i Rahaba ny mpanjakan\u2019i Jeriko, nanao hoe: \u201cAvoahy ireo lehilahy miantrano ato aminao, fa hijery taratra ny tany manontolo no nahatongavany.\u201d",
        "4": "Efa nafenin-dravehivavy izy roa lahy tamin\u2019izay. Ary hoy izy: \u201cTonga teto amiko tokoa ireny lehilahy ireny, nefa tsy fantatro izay niaviany.",
        "5": "Rehefa maizina ny andro ka efa hohidiana ny vavahady, dia lasa nivoaka ry zareo ka tsy fantatro izay nalehany. Enjeho haingana izy, fa ho tratranareo.\u201d",
        "6": "Efa nitondra azy ireo niakatra tany an-tampon-trano anefa ravehivavy, ka nanafina azy tao ambanin\u2019ireo tahon-drongony nilahadahatra teo.",
        "7": "Dia nanenjika azy roa lahy ireo iraky ny mpanjaka, ka nihazo ny lalana mankany amin\u2019ny Reniranon\u2019i Jordana, hankeny amin\u2019ny toerana fiampitana. Ary nohidiana avy hatrany ny vavahady, raha vao tafavoaka ireo mpanenjika.",
        "8": "Raha mbola tsy natory izy roa lahy, dia niakatra nankao aminy tao an-tampon-trano ravehivavy,",
        "9": "ka niteny hoe: \u201cFantatro fa homen\u2019i Jehovah anareo ity tany ity, ary matahotra anareo izahay, sady kivy noho ny aminareo ny mponina rehetra eto amin\u2019ity tany ity.",
        "10": "Renay mantsy ny fomba nandritan\u2019i Jehovah ny ranon\u2019ny Ranomasina Mena teo anoloanareo, rehefa nivoaka avy tany Ejipta ianareo. Renay koa ny nanaovanareo ny mpanjaka roan\u2019ny Amorita teny ampitan\u2019i Jordana, dia i Sihona sy Oga, izay naringanareo tanteraka.",
        "11": "Koa rehefa renay izany, dia nihorohoro ny fonay ary efa tsy manana herim-po hiadiana intsony izahay rehetra noho ny aminareo. Fa i Jehovah Andriamanitrareo dia Andriamanitra any amin\u2019ny lanitra ambony sy et\u1ef3 amin\u2019ny tany ambany.",
        "12": "Koa aoka re ianareo hianiana amiko amin\u2019ny anaran\u2019i Jehovah fa haneho hatsaram-panahy feno fitiavana amin\u2019ny ankohonan-draiko e, satria naneho hatsaram-panahy feno fitiavana taminareo aho. Ary omeo famantarana azo itokisana aho.",
        "13": "Dia tsimbino ny ain\u2019ny raiko sy ny reniko sy ny anadahiko sy ny rahavaviko mbamin\u2019izay rehetra azy ireo, ary vonjeo tsy ho faty izahay.\u201d *",
        "14": "Dia hoy izy ireo taminy: \u201cIzahay * mihitsy no ho faty ho solonareo! Raha tsy lazainareo amin\u2019olona ny momba anay, dia haneho hatsaram-panahy feno fitiavana aminareo izahay ary hasehonay aminareo fa azonareo itokisana izahay, rehefa omen\u2019i Jehovah anay ity tany ity.\u201d",
        "15": "Avy eo dia nampidinin-dravehivavy tamin\u2019ny tady avy teo am-baravarankely izy ireo. Teo amin\u2019ny ilan\u2019ny manda mantsy ny tranony, eny, teo amin\u2019ny manda no nonenany.",
        "16": "Ary hoy izy tamin\u2019izy roa lahy: \u201cMandehana any amin\u2019ny faritra be tendrombohitra ianareo, sao mifanena amin\u2019ny mpanenjika. Miafena any telo andro, mandra-piverin\u2019izy ireo. Aorian\u2019izay ianareo vao handeha any amin\u2019izay halehanareo.\u201d",
        "17": "Dia hoy izy ireo tamin-dravehivavy: \u201cTsy maintsy hohajainay izao fianianana nampanaovinao anay izao, mba tsy hanananay tsiny.",
        "18": "Rehefa hiditra eto amin\u2019ity tany ity izahay, dia afatory eo am-baravarankely ity tady mena midorehitra nampidinanao anay ity, ary vorio ao an-tranonao ny rainao sy ny reninao sy ny anadahinao ary ny ankohonan-drainao manontolo.",
        "19": "Koa na iza na iza mivoaka any ivelan\u2019ny varavaran\u2019ny tranonao, dia izy ihany no ho tompon\u2019andraikitra amin\u2019ny fahafatesany, ary tsy hanan-tsiny izahay. Fa na iza na iza kosa mijanona miaraka aminao ao an-trano, dia izahay no ho tompon\u2019andraikitra amin\u2019ny fahafatesany, raha misy mikasi-tanana azy.",
        "20": "Raha lazainao amin\u2019olona anefa ny momba anay, dia tsy hanan-tsiny izahay raha ny amin\u2019ity fianianana nampanaovinao anay ity.\u201d",
        "21": "Dia hoy ravehivavy: \u201cAoka \u00e0ry hatao araka ny teninareo.\u201d Dia nalefany handeha izy ireo, ka lasa. Avy eo dia nafatony teo am-baravarankely ilay tady mena midorehitra.",
        "22": "Koa lasa izy roa lahy, dia tonga tany amin\u2019ny faritra be tendrombohitra, ary nijanona tany telo andro, mandra-piverin\u2019ireo mpanenjika. Dia nijery azy roa lahy teny amin\u2019ny lalana rehetra izy ireo, fa tsy nahita azy.",
        "23": "Ary nidina avy tany amin\u2019ny faritra be tendrombohitra izy roa lahy ka niampita ny renirano, dia tonga tany amin\u2019i Josoa zanak\u2019i Nona. Koa notantarainy taminy ny zava-drehetra nanjo azy ireo.",
        "24": "Hoy koa izy ireo tamin\u2019i Josoa: \u201cEfa natolotr\u2019i Jehovah teo an-tanantsika ilay tany manontolo, ka kivy noho ny amintsika ny mponina rehetra ao amin\u2019ilay tany.\u201d"
    },
    "3": {
        "1": "Dia nifoha maraina i Josoa. Koa niala tao Sitima izy sy ny zanak\u2019Israely rehetra ka tonga teo amin\u2019ny Reniranon\u2019i Jordana. Ary natory teo izy ireo ny alina, talohan\u2019ny hiampitany.",
        "2": "Rehefa tapitra ireo telo andro, dia namakivaky ny toby ireo mpiadidy,",
        "3": "ka nandidy ny vahoaka hoe: \u201cRaha vao hitanareo ny Vata misy ny fifanekena nataon\u2019i Jehovah Andriamanitrareo, mbamin\u2019ny Levita mpisorona milanja an\u2019ilay Vata, dia mial\u00e0 eo amin\u2019izay misy anareo ka araho ilay izy,",
        "4": "mba ho fantatrareo ny lalana halehanareo, fa mbola tsy nandeha tamin\u2019izany lalana izany ianareo. Avelao fotsiny hisy roa arivo hakiho * eo ho eo manelanelana anareo sy ilay Vata, fa aza manakaiky an\u2019ilay izy.\u201d",
        "5": "Dia hoy i Josoa tamin\u2019ny vahoaka: \u201cHamasino ny tenanareo, fa hanao zava-mahagaga eo aminareo i Jehovah rahampitso.\u201d",
        "6": "Hoy kosa i Josoa tamin\u2019ny mpisorona: \u201cRaiso ny Vata misy ny fifanekena ka mandehana eo alohan\u2019ny vahoaka.\u201d Koa nandray an\u2019ilay Vata misy ny fifanekena izy ireo, ka nandeha teo alohan\u2019ny vahoaka.",
        "7": "Ary hoy i Jehovah tamin\u2019i Josoa: \u201cManomboka anio no hanandratako anao eo imason\u2019ny Israely rehetra, mba hahafantarany fa tahaka ny nombako an\u2019i Mosesy no hombako anao koa.",
        "8": "Ary omeo izao baiko izao ny mpisorona milanja an\u2019ilay Vata misy ny fifanekena: \u2018Raha vao tonga eo amoron\u2019i Jordana ianareo, dia aza mihetsika eo.\u2019\u201d",
        "9": "Ary hoy i Josoa tamin\u2019ny zanak\u2019Israely: \u201cManat\u00f2na hihaino ny tenin\u2019i Jehovah Andriamanitrareo.\u201d",
        "10": "Dia hoy i Josoa: \u201cIzao no hahafantaranareo fa misy Andriamanitra velona eo aminareo, ary tsy maintsy horoahiny tsy ho eo anatrehanareo ny Kananita sy ny Hetita sy ny Hivita sy ny Perizita sy ny Girgasita sy ny Amorita ary ny Jebosita:",
        "11": "Handeha eo alohanareo ho ao amin\u2019ny Reniranon\u2019i Jordana, ilay Vata misy ny fifanekena nataon\u2019ny Tompon\u2019ny tany manontolo.",
        "12": "Koa mak\u00e0 lehilahy roa ambin\u2019ny folo amin\u2019ny fokon\u2019ny Israely, dia iray isam-poko.",
        "13": "Raha vao manitsaka ny ranon\u2019i Jordana ny faladian\u2019ny mpisorona milanja an\u2019ilay Vata masin\u2019i Jehovah Tompon\u2019ny tany manontolo, dia hijanona tsy hikoriana ny ranon\u2019i Jordana midina avy any ambony, ka tsy hihetsika fa ho toy ny tohodrano.\u201d",
        "14": "Ary niala teo amin\u2019izay nitobiany ny vahoaka, taloha kelin\u2019ny hiampitana an\u2019i Jordana, ary teo alohan\u2019izy ireo ny mpisorona nilanja ny Vata misy ny fifanekena.",
        "15": "Tondraka i Jordana tamin\u2019izay ka difotra ny morony rehetra nandritra ny fotoam-pijinjana. Koa raha vao tonga teo amin\u2019i Jordana ny mpilanja an\u2019ilay Vata, ka nitsoboka teo amin\u2019ny morony ny tongotry ny mpisorona nilanja azy io,",
        "16": "dia tsy nihetsika ny rano nidina avy tany ambony, fa niavosa ho toy ny tohodrano ter\u1ef3 lavitra be ter\u1ef3, teny Adama, tan\u00e0na anilan\u2019i Zaretana, ary ritra koa ny rano nidina nankany amin\u2019ny ranomasin\u2019i Araba, dia ny Ranomasin-tsira. Eny, nijanona tsy nikoriana ny rano, ka niampita nanandrify an\u2019i Jeriko ny vahoaka.",
        "17": "Ary nijoro tsy nihetsika teo amin\u2019ny tany maina teo afovoan\u2019i Jordana, ny mpisorona nilanja an\u2019ilay Vata misy ny fifanekena nataon\u2019i Jehovah, raha mbola niampita teo amin\u2019ny tany maina ny Israely rehetra, mandra-piampitan\u2019ilay firenena manontolo an\u2019i Jordana."
    },
    "4": {
        "1": "Raha vao tafita an\u2019i Jordana ilay firenena manontolo, dia hoy i Jehovah tamin\u2019i Josoa:",
        "2": "\u201cMak\u00e0 lehilahy roa ambin\u2019ny folo amin\u2019ny vahoaka, dia iray isam-poko,",
        "3": "ary omeo baiko izy ireo hoe: \u2018Mak\u00e0 vato roa ambin\u2019ny folo eo afovoan\u2019i Jordana, eo amin\u2019ny toerana ijoroan\u2019ny tongotry ny mpisorona, izay mijoro tsy mihetsika. Ento izany ka apetraho eo amin\u2019izay toerana hilasianareo anio alina.\u2019\u201d",
        "4": "Koa niantso roa ambin\u2019ny folo lahy izay notendreny avy teo amin\u2019ny zanak\u2019Israely i Josoa, dia iray isam-poko.",
        "5": "Ary hoy i Josoa tamin\u2019izy ireo: \u201cMandehana mankeo afovoan\u2019i Jordana, eo alohan\u2019ilay Vata masin\u2019i Jehovah Andriamanitrareo, ka samia mibata vato iray avy eo an-tsorokareo, araka ny isan\u2019ny fokon\u2019ny zanak\u2019Israely,",
        "6": "mba ho famantarana eo aminareo. Ary raha manontany ny zanakareo indray andro any, hoe: \u2018Fa maninona ireo vato ireo no napetrakareo eo?\u2019,",
        "7": "dia lazao aminy hoe: \u2018Satria ny ranon\u2019i Jordana nijanona tsy nikoriana teo anoloan\u2019ny Vata misy ny fifanekena nataon\u2019i Jehovah. Rehefa niampita teo Jordana ilay Vata, dia nijanona tsy nikoriana ny ranon\u2019i Jordana, ary ireo vato ireo no fahatsiarovana ho an\u2019ny zanak\u2019Israely mandritra ny fotoana tsy voafetra.\u2019\u201d",
        "8": "Dia nataon\u2019ny zanak\u2019Israely izany, araka izay nandidian\u2019i Josoa. Koa naka vato roa ambin\u2019ny folo teo afovoan\u2019i Jordana izy ireo, araka izay nolazain\u2019i Jehovah tamin\u2019i Josoa, araka ny isan\u2019ny fokon\u2019ny zanak\u2019Israely. Ary nentin\u2019izy ireo niampita nankeo amin\u2019ny toeram-pilasiana izany, ka napetrany teo.",
        "9": "Nisy vato roa ambin\u2019ny folo koa natsangan\u2019i Josoa teo afovoan\u2019i Jordana, teo amin\u2019izay nijoroan\u2019ny tongotry ny mpisorona nilanja ny Vata misy ny fifanekena. Mbola ao ireo vato ireo mandraka androany.",
        "10": "Ary nijoro teo afovoan\u2019i Jordana ny mpisorona nilanja an\u2019ilay Vata, mandra-pahavitan\u2019ny zava-drehetra nasain\u2019i Jehovah nolazain\u2019i Josoa tamin\u2019ny vahoaka, araka izay rehetra nandidian\u2019i Mosesy an\u2019i Josoa. Dia niampita haingana ny vahoaka.",
        "11": "Raha vao tafita daholo ny vahoaka, dia niampita teo imason\u2019izy ireo ilay Vata masin\u2019i Jehovah sy ny mpisorona.",
        "12": "Niampita ka nilahatra toy ny tafika teo imason\u2019ny zanak\u2019Israely koa ny taranak\u2019i Robena sy ny taranak\u2019i Gada ary ny antsasaky ny fokon\u2019i Manase, araka izay nolazain\u2019i Mosesy tamin\u2019izy ireo.",
        "13": "Olona efatra alina teo ho eo izay efa voaomana hiantafika no niampita teo anatrehan\u2019i Jehovah mba hiady, teny amin\u2019ny lemaka karakaina any Jeriko.",
        "14": "Tamin\u2019izay andro izay no nanandratan\u2019i Jehovah an\u2019i Josoa teo imason\u2019ny zanak\u2019Israely rehetra. Koa nanomboka natahotra azy izy ireo, tahaka ny natahoran\u2019izy ireo an\u2019i Mosesy nandritra ny androm-piainany.",
        "15": "Dia hoy i Jehovah tamin\u2019i Josoa:",
        "16": "\u201cAsaivo miakatra avy ao Jordana ny mpisorona milanja ny Vata misy ny tenin\u2019ny vavolombelona.\u201d",
        "17": "Koa nandidy ny mpisorona i Josoa hoe: \u201cMiakara avy ao Jordana.\u201d",
        "18": "Dia niakatra avy teo afovoan\u2019i Jordana ny mpisorona nilanja ny Vata misy ny fifanekena nataon\u2019i Jehovah. Koa raha vao niainga avy tao ny faladian\u2019izy ireo ka nanitsaka tany maina, dia niverina tsikelikely tamin\u2019ny laoniny ny ranon\u2019i Jordana, ka nanjary tondraka toy ny teo aloha ary difotra ny morony rehetra.",
        "19": "Tamin\u2019ny andro fahafolon\u2019ny volana voalohany no niakaran\u2019ny vahoaka avy tao Jordana, ka nitobiany tao Gilgala, tany amin\u2019ny sisiny atsinanan\u2019i Jeriko.",
        "20": "Ary natsangan\u2019i Josoa tao Gilgala ireo vato roa ambin\u2019ny folo nalain\u2019izy ireo avy tao Jordana.",
        "21": "Dia hoy izy tamin\u2019ny zanak\u2019Israely: \u201cRehefa manontany an-drainy ny taranakareo indray andro any, hoe: \u2018Fa inona no dikan\u2019ireo vato ireo?\u2019,",
        "22": "dia ampahafantaro azy hoe: \u2018Nandia tany maina ny Israely niampita io Jordana io,",
        "23": "rehefa nataon\u2019i Jehovah Andriamanitrareo ritra teo anoloan\u2019izy ireo ny ranon\u2019i Jordana, mandra-piampitan\u2019izy ireo. Izany dia toy ny nataon\u2019i Jehovah Andriamanitrareo tamin\u2019ny Ranomasina Mena, izay nataony ritra teo anoloantsika mandra-piampitantsika.",
        "24": "Amin\u2019izay dia ho fantatry ny firenena rehetra eto an-tany fa mahery ny tanan\u2019i Jehovah. Amin\u2019izay koa dia hatahotra foana an\u2019i Jehovah Andriamanitrareo ianareo.\u2019\u201d"
    },
    "5": {
        "1": "Ary ny mpanjaka rehetran\u2019ny Amorita teny ampita andrefan\u2019ny Reniranon\u2019i Jordana, sy ny mpanjaka rehetran\u2019ny Kananita tany amoron-tsiraka, dia nandre fa efa nataon\u2019i Jehovah ritra teo anoloan\u2019ny zanak\u2019Israely ny ranon\u2019i Jordana mandra-piampitan\u2019izy ireo. Koa nihorohoro ny fon\u2019ireo mpanjaka ireo raha vao nandre izany, ary tsy nanana herim-po hiadiana intsony izy ireo noho ny amin\u2019ny zanak\u2019Israely.",
        "2": "Tamin\u2019izay i Jehovah no nilaza tamin\u2019i Josoa hoe: \u201cManamboara antsy amin\u2019ny vatoafo ka ataovy indray ny famorana ny zanak\u2019Israely, eny, ataovy fanindroany izany.\u201d",
        "3": "Koa nanamboatra antsy tamin\u2019ny vatoafo i Josoa, ka noforany tao Gibeata-haralota ny zanak\u2019Israely.",
        "4": "Izao no antony nanaovan\u2019i Josoa ilay famorana: Efa maty tany an-tany efitra teny an-dalana ny olona rehetra nivoaka avy tany Ejipta, izany hoe ny lehilahy mpiady rehetra, taorian\u2019ny nivoahan\u2019izy ireo avy tany Ejipta.",
        "5": "Efa voafora ny olona rehetra nivoaka avy tany, fa tsy voafora kosa ny olona rehetra teraka tany an-tany efitra, teny an-dalana, taorian\u2019ny nivoahan\u2019izy ireo avy tany Ejipta.",
        "6": "Fa nandeha efapolo taona tany an-tany efitra ny zanak\u2019Israely, mandra-pahalany ripaka ny lehilahy mpiady rehetra nivoaka avy tany Ejipta izay tsy nihaino ny feon\u2019i Jehovah. Efa nianiana tamin\u2019izy ireo mantsy i Jehovah hoe tsy hamela azy hahita an\u2019ilay tany nianianan\u2019i Jehovah tamin\u2019ny razany fa homena antsika, dia tany tondra-dronono sy tantely.",
        "7": "Koa ny zanak\u2019izy ireo no nataony ho solony, ka ireny no noforan\u2019i Josoa. Mbola tsy voafora mantsy ireny, satria tsy noforana teny an-dalana.",
        "8": "Rehefa vita ny famorana an\u2019ilay firenena manontolo, dia mbola nipetraka tany amin\u2019izay nisy azy tao an-toby izy ireo, mandra-pahasitran\u2019izy ireo.",
        "9": "Ary hoy i Jehovah tamin\u2019i Josoa: \u201cEfa nakodiako hiala taminareo androany ny fanalam-baraka nataon\u2019i Ejipta.\u201d Koa natao hoe Gilgala ny anaran\u2019izany toerana izany mandraka androany.",
        "10": "Mbola nitoby tao Gilgala ny zanak\u2019Israely, ka nitandrina ny Paska tamin\u2019ny takarivan\u2019ny andro fahefatra ambin\u2019ny folon\u2019ny volana, teny amin\u2019ny lemaka karakaina any Jeriko.",
        "11": "Ary ny ampitson\u2019ny Paska, eny, tamin\u2019izay andro izay no nanombohan\u2019izy ireo nihinana ny vokatry ny tany, dia mofo tsy misy lalivay sy voam-bary natono.",
        "12": "Koa nitsahatra ny mana nanomboka tamin\u2019ilay andro nihinanan\u2019izy ireo ny vokatry ny tany, ka tsy nisy mana ho an\u2019ny zanak\u2019Israely intsony. Dia nanomboka nihinana ny vokatry ny tany tao Kanana izy ireo, tamin\u2019iny taona iny.",
        "13": "Rehefa teo akaikin\u2019i Jeriko i Josoa, dia nanopy ny masony ka nijery, ary io fa nisy lehilahy nijoro teo anatrehany, sady nitana sabatra efa voatsoaka tao anaty tranony. Koa nanatona azy i Josoa ka niteny hoe: \u201cMomba anay ianao sa momba ny fahavalonay?\u201d",
        "14": "Ary hoy ralehilahy: \u201cTsia, fa lehiben\u2019ny tafik\u2019i Jehovah aho, ary izany no ahatongavako eto.\u201d Dia niondrika i Josoa ka niankohoka tamin\u2019ny tany, sady niteny hoe: \u201cInona no holazain\u2019ny tompoko amin\u2019ny mpanompony?\u201d",
        "15": "Ary hoy ilay lehiben\u2019ny tafik\u2019i Jehovah tamin\u2019i Josoa: \u201cEsory ny kapa amin\u2019ny tongotrao, fa masina io toerana ijoroanao io.\u201d Dia nataon\u2019i Josoa avy hatrany izany."
    },
    "6": {
        "1": "Dia nohidiana mafy ny tan\u00e0nan\u2019i Jeriko noho ny amin\u2019ny zanak\u2019Israely, ka tsy nisy nivoaka na niditra.",
        "2": "Ary hoy i Jehovah tamin\u2019i Josoa: \u201cEfa natolotro teo an-tananao i Jeriko sy ny mpanjakany ary ny mpiadiny mahery fo.",
        "3": "Koa aoka ianareo lehilahy mpiady rehetra hihodidina ny tan\u00e0na indray mandeha, ka hanao toy izany foana mandritra ny enina andro.",
        "4": "Mpisorona fito no handeha eo alohan\u2019ilay Vata ka hitondra anjombona fito vita amin\u2019ny tandrok\u2019ondry. Amin\u2019ny andro fahafito kosa, dia hihodidina ny tan\u00e0na impito ianareo, ary hitsoka anjombona ny mpisorona.",
        "5": "Rehefa ampanenoin\u2019izy ireo ny anjombona, ka renareo ny feon\u2019ny anjombona, dia hihorakoraka mafy hanao hiakan\u2019ady ny olona rehetra, ka hirodana ny mandan\u2019ny tan\u00e0na. Dia hiakatra ny olona, ary samy hanitsy amin\u2019izay tandrifiny avy.\u201d",
        "6": "Koa nantsoin\u2019i Josoa zanak\u2019i Nona ny mpisorona, ka nilazany hoe: \u201cRaiso ny Vata misy ny fifanekena, ary mpisorona fito no handeha eo alohan\u2019ilay Vata masin\u2019i Jehovah ka hitondra anjombona fito vita amin\u2019ny tandrok\u2019ondry.\u201d",
        "7": "Hoy koa izy tamin\u2019ny olona: \u201cMandehana manodidina ny tan\u00e0na, ary handeha eo alohan\u2019ilay Vata masin\u2019i Jehovah ny tafika voaomana hiady.\u201d",
        "8": "Koa nizotra araka izay efa nasain\u2019i Josoa nataon\u2019ny olona ny zava-drehetra: Nandeha ny mpisorona fito nitondra anjombona fito teo anatrehan\u2019i Jehovah, ka nitsoka ny anjombona izy ireo, ary tao aorian\u2019izy ireo ilay Vata misy ny fifanekena nataon\u2019i Jehovah.",
        "9": "Dia nandeha teo alohan\u2019ireo mpisorona nitsoka anjombona ny tafika voaomana hiady, fa ny vodilaharana mpiaro kosa nanaraka an\u2019ilay Vata. Ary notsofina foana ny anjombona.",
        "10": "Dia nandidy ny olona i Josoa hoe: \u201cAza mihorakoraka, ary aoka tsy hisy feo ho re avy aminareo, ary aza miteny na indraim-bava aza, mandra-pahatongan\u2019ny andro hilazako aminareo hoe: \u2018Mihorakoraha!\u2019 Amin\u2019izay vao hihorakoraka ianareo.\u201d",
        "11": "Koa nalefany nihodidina ny tan\u00e0na indray mandeha ny Vata masin\u2019i Jehovah. Dia nankany an-toby izy ireo avy eo, ka natory tao an-toby ny alina.",
        "12": "Dia nifoha maraina i Josoa, ary nolanjain\u2019ny mpisorona ny Vata masin\u2019i Jehovah.",
        "13": "Nisy mpisorona fito nitondra anjombona fito teo alohan\u2019ilay Vata masin\u2019i Jehovah, sady nitsoka anjombona foana. Nandeha teo alohan\u2019izy ireo ny tafika voaomana hiady, fa ny vodilaharana mpiaro kosa nanaraka an\u2019ilay Vata masin\u2019i Jehovah. Ary notsofina foana ny anjombona.",
        "14": "Nihodidina ny tan\u00e0na indray mandeha koa izy ireo tamin\u2019ny andro faharoa, dia nody tany an-toby. Toy izany no nataony nandritra ny enina andro.",
        "15": "Ary nifoha maraina izy ireo tamin\u2019ny andro fahafito, raha vao nazava ratsy ny andro, ka nihodidina ny tan\u00e0na toy ny nataony teo aloha, saingy nataony impito izany. Tamin\u2019io andro io ihany izy ireo no nanodidina ny tan\u00e0na impito.",
        "16": "Dia notsofin\u2019ny mpisorona ny anjombona tamin\u2019ny fihodinana fahafito. Koa hoy i Josoa tamin\u2019ny olona: \u201cMihorakoraha, fa efa nomen\u2019i Jehovah anareo ny tan\u00e0na!",
        "17": "Ary hatokana haringana ny tan\u00e0na. An\u2019i Jehovah izy io sy ny zava-drehetra ao aminy. I Rahaba mpivaro-tena ihany mbamin\u2019ny olona rehetra miaraka aminy ao an-trano, no aoka ho velona, satria nanafina ireo iraka nalefantsika izy.",
        "18": "Mitandrema anefa ianareo mba tsy hanakaiky ny zavatra atokana haringana, sao hotsiriritinareo ireny ka hakanareo, dia hahatonga ny tobin\u2019ny Israely ho voatokana haringana ianareo ka hitondra loza aminy.",
        "19": "Fa zava-masina ho an\u2019i Jehovah ny zava-drehetra vita amin\u2019ny volafotsy sy volamena sy varahina ary vy. Tokony halefa ho isan\u2019ny zava-tsarobidy ho an\u2019i Jehovah ireny.\u201d",
        "20": "Ary nihorakoraka ny olona, rehefa notsofina ny anjombona. Eny, raha vao ren\u2019izy ireo ny feon\u2019ny anjombona, dia nihorakoraka mafy nanao hiakan\u2019ady izy ireo, ka nirodana ny manda. Dia niakatra nankao an-tan\u00e0na izy ireo, ka samy nanitsy tamin\u2019izay tandrifiny avy, ary naka ny tan\u00e0na ho babo.",
        "21": "Koa naringan\u2019izy ireo tanteraka tamin\u2019ny lelan-tsabatra izay rehetra tao an-tan\u00e0na, na lehilahy na vehivavy, na tovolahy na lahiantitra, na omby na ondry na ampondra.",
        "22": "Ary hoy i Josoa tamin\u2019izy roa lahy izay nijery taratra an\u2019ilay tany: \u201cMankanesa ao an-tranon\u2019ilay vehivavy mpivaro-tena, ka ento mivoaka izy sy izay rehetra azy, araka izay efa nianiananareo taminy.\u201d",
        "23": "Dia nankany ireo tovolahy izay nijery taratra an\u2019ilay tany, ka namoaka an\u2019i Rahaba sy ny rainy sy ny reniny sy ny anadahiny ary izay rehetra azy, eny, ny havany rehetra, dia nametraka azy teo ivelan\u2019ny tobin\u2019ny Israely.",
        "24": "Ary nodoran\u2019izy ireo ny tan\u00e0na sy ny zava-drehetra tao. Fa ny volafotsy sy ny volamena sy ny zavatra vita tamin\u2019ny varahina sy vy kosa nomeny ho isan\u2019ny zava-tsarobidy ho an\u2019ny tranon\u2019i Jehovah.",
        "25": "Dia notsimbinin\u2019i Josoa ny ain\u2019i Rahaba mpivaro-tena, sy ny ain\u2019ny ankohonan-drainy, ary izay rehetra azy. Ary mbola eto amin\u2019ny Israely ravehivavy mandraka androany, satria izy nanafina ny iraka nalefan\u2019i Josoa hijery taratra an\u2019i Jeriko.",
        "26": "Ary nilaza ozona i Josoa tamin\u2019izay fotoana izay, hoe: \u201cHo voaozona eo anatrehan\u2019i Jehovah izay olona manorina ity tan\u00e0nan\u2019i Jeriko ity. Aoka ho faty ny lahimatoany rehefa manao ny fototra izy, ary ny faralahiny rehefa manangana ny vavahadiny izy.\u201d",
        "27": "Ary i Jehovah nomba an\u2019i Josoa, ka niely eran-tany ny lazany."
    },
    "7": {
        "1": "Ary nivadika tamin\u2019Andriamanitra ny zanak\u2019Israely, fa tsy nankat\u00f2 ny didy momba ny zavatra voatokana haringana. Naka tamin\u2019izany mantsy i Akana zanak\u2019i Karmy, zanak\u2019i Zabdy, zanak\u2019i Zera, avy amin\u2019ny fokon\u2019i Joda. Koa tezitra be tamin\u2019ny zanak\u2019Israely i Jehovah.",
        "2": "Ary nisy olona nirahin\u2019i Josoa avy tao Jeriko hankany Ay, izay teo akaikin\u2019i Beti-avena, tany atsinanan\u2019i Betela, ka nilazany hoe: \u201cMiakara mba hijery taratra an\u2019ilay tany.\u201d Koa niakatra hijery taratra an\u2019i Ay izy ireo.",
        "3": "Dia niverina teo amin\u2019i Josoa ireo, ka niteny taminy hoe: \u201cAoka tsy ny olona rehetra no hiakatra hamely an\u2019i Ay, fa aleo roa arivo na telo arivo lahy eo ho eo ihany. Aza manasatra ny olona rehetra hankany, fa vitsy ry zareo.\u201d",
        "4": "Koa telo arivo lahy teo ho eo no niakatra nankany Ay, nefa nandositra teo anoloan\u2019ny olona tao izy ireo.",
        "5": "Ary nahafaty enina amby telopolo lahy teo ho eo tamin\u2019izy ireo ny olona tao Ay, ka nanenjika azy avy teo anoloan\u2019ny vavahady hatrany Sebarima, sady tsy nitsahatra namely azy teny am-pidinana. Koa nihorohoro ny fon\u2019ny vahoaka, ka toy ny hoe nitsonika lasa rano ny herim-pony.",
        "6": "Dia nandrovitra ny lamba fitafiny i Josoa. Ary niankohoka tamin\u2019ny tany teo anoloan\u2019ny Vata masin\u2019i Jehovah izy sy ny anti-panahin\u2019ny Israely mandra-paharivan\u2019ny andro, sady nasian\u2019izy ireo vovoka foana ny lohany.",
        "7": "Ary hoy i Josoa: \u201cIndrisy, Jehovah Tompo Fara Tampony \u00f4! Inona no antony nitondranao an\u2019ity vahoaka ity tamin\u2019ireny lalana rehetra ireny, ka nampitanao azy teo amin\u2019ny Reniranon\u2019i Jordana? Mba hanoloranao anay eo an-tanan\u2019ny Amorita ve ka handringanany anay? Tsy naleonay ihany ve nijanona teny ampitan\u2019i Jordana?",
        "8": "Miala tsiny aminao aho, Jehovah \u00f4! Inona intsony no holazaiko? Ny Israely aza efa niamboho fahavalo.",
        "9": "Ary ho ren\u2019ny Kananita sy ny mponina rehetra eto amin\u2019ity tany ity izany, dia hanodidina anay izy ireo ka hanafoana ny anaranay tsy ho eto an-tany. Dia hataonao ahoana ny anaranao be voninahitra?\u201d",
        "10": "Ary hoy i Jehovah tamin\u2019i Josoa: \u201cMitsang\u00e0na ianao! Fa nahoana ianao no miankohoka toy izao?",
        "11": "Efa nanota ny Israely sady efa nivadika tamin\u2019ny fifanekena nasaiko notandremany. Efa nakany koa ny zavatra voatokana haringana, ka nangalariny sy nafeniny ary nataony tao amin\u2019ny entany.",
        "12": "Koa tsy hahatohitra ny fahavalony ny zanak\u2019Israely. Hiamboho fahavalo izy, satria nanjary voatokana haringana koa ny tenany. Ary tsy homba anareo intsony aho, raha tsy aringanareo tsy ho eo aminareo ilay zavatra voatokana haringana.",
        "13": "Koa mandehana, hamasino ny vahoaka, ka ilazao hoe: \u2018Hamasino ny tenanareo rahampitso, fa izao no nolazain\u2019i Jehovah Andriamanitry ny Israely: \u201cMisy zavatra voatokana haringana eo aminao, ry Israely \u00f4! Tsy hahatohitra ny fahavalonareo intsony ianareo, raha tsy efa voaesotra tsy ho eo aminareo ilay zavatra voatokana haringana.",
        "14": "Ary misehoa isam-poko rahampitso, ka izay foko hotanan\u2019i Jehovah no hanatona isaky ny fianakaviambe, ary izay fianakaviambe hotanan\u2019i Jehovah no hanatona isaky ny ankohonana, ary izay ankohonana hotanan\u2019i Jehovah no hanatona isaky ny vatan-dehilahy.",
        "15": "Koa izay voatana miaraka amin\u2019ilay zavatra voatokana haringana, dia hodorana miaraka amin\u2019izay rehetra azy. Nivadika tamin\u2019ny fifanekena nataon\u2019i Jehovah mantsy izy, ary nanao zavatra manala baraka teo amin\u2019ny Israely.\u201d\u2019\u201d",
        "16": "Koa nifoha maraina i Josoa, ary nasainy nanatona isam-poko ny Israely, ka ny fokon\u2019i Joda no voatana.",
        "17": "Avy eo dia nasainy nanatona ireo fianakaviamben\u2019i Joda, ka ny fianakaviamben\u2019ny Zerita no voatana. Ary nasainy nanatona isaky ny vatan-dehilahy ny fianakaviamben\u2019ny Zerita, ka i Zabdy no voatana.",
        "18": "Farany, dia nasainy nanatona isaky ny vatan-dehilahy ny ankohonan\u2019i Zabdy, ka i Akana zanak\u2019i Karmy, zanak\u2019i Zabdy, zanak\u2019i Zera, avy amin\u2019ny fokon\u2019i Joda no voatana.",
        "19": "Ary hoy i Josoa tamin\u2019i Akana: \u201cMiangavy anao aho, anaka, mba hanome voninahitra an\u2019i Jehovah Andriamanitry ny Israely, ka hibaboka aminy. Lazao amiko re izay nataonao, fa aza afenina ahy e!\u201d",
        "20": "Dia hoy ny navalin\u2019i Akana an\u2019i Josoa: \u201cMarina tokoa fa izaho no nanota tamin\u2019i Jehovah Andriamanitry ny Israely, ka izao no nataoko:",
        "21": "Nahita akanjom-boninahitra teo amin\u2019ny zavatra azo babo aho, eny, akanjo tsara tarehy avy any Sinara, ary koa sekely * volafotsy roanjato sy vaingam-bolamena iray nilanja sekely dimampolo. Dia notsiriritiko izany ka nalaiko. Ary voafina ao anaty tany eo afovoan\u2019ny tranolaiko izany, ka ao ambaniny ny vola.\u201d",
        "22": "Koa nandefa iraka avy hatrany i Josoa. Dia nihazakazaka nankany amin\u2019ilay tranolay ireo, ary hitany voafina tao tokoa izany ka tao ambaniny ny vola.",
        "23": "Koa nalain\u2019izy ireo teo afovoan\u2019ny tranolay izany ka nentiny tany amin\u2019i Josoa sy ny zanak\u2019Israely rehetra, ary nararany teo anatrehan\u2019i Jehovah.",
        "24": "Dia nalain\u2019i Josoa sy ny Israely rehetra i Akana zanak\u2019i Zera, mbamin\u2019ilay volafotsy sy ilay akanjo ary ilay vaingam-bolamena, ary koa ny zanany lahy sy ny zanany vavy sy ny ombiny sy ny ampondrany sy ny ondry aman\u2019osiny sy ny tranolainy ary izay rehetra azy, ka nentiny teo amin\u2019ny lemaka ivan\u2019i Akora.",
        "25": "Ary hoy i Josoa: \u201cNahoana no nahatonga loza taminay ianao? Hahatonga loza aminao koa i Jehovah anio.\u201d Dia nitora-bato azy ny Israely rehetra, ary nandoro azy nony avy eo. Eny, notorahany vato ireo.",
        "26": "Ary nanangana antontam-bato lehibe teo amboniny izy ireo, ka mbola eo izany mandraka androany. Dia nitony ny fahatezerana mafin\u2019i Jehovah. Izany no antony nanaovana ny anaran\u2019io toerana io hoe Lemaka Ivan\u2019i Akora, mandraka androany."
    },
    "8": {
        "1": "Dia hoy i Jehovah tamin\u2019i Josoa: \u201cAza matahotra na mihorohoro. Ento miaraka aminao ny mpiady rehetra ka miakara any Ay. Fa atolotro eo an-tananao ny mpanjakan\u2019i Ay sy ny vahoakany sy ny tan\u00e0nany ary ny taniny.",
        "2": "Ary toy ny nataonao tamin\u2019i Jeriko sy ny mpanjakany ihany no ataovy amin\u2019i Ay sy ny mpanjakany. Fa azonareo alaina ho anareo kosa ny fananany izay voababonareo sy ny biby fiompiny. Ary asio lehilahy miafina any ambadiky ny tan\u00e0na, mba hanafika azy.\u201d",
        "3": "Dia niakatra ho any Ay i Josoa sy ny mpiady rehetra. Ary nifidy lehilahy matanjaka sy mahery fo niisa telo alina i Josoa, ka nandefa azy tamin\u2019ny alina.",
        "4": "Dia nomeny baiko izy ireo hoe: \u201cMiafena any ambadiky ny tan\u00e0na ianareo mba hanafika azy. Aza mihataka lavitra loatra amin\u2019ny tan\u00e0na anefa, ary aoka ho vonona foana ianareo rehetra.",
        "5": "Izaho sy ny olona rehetra miaraka amiko kosa hankeny akaikin\u2019ny tan\u00e0na. Koa raha mivoaka hifanandrina aminay toy ny tamin\u2019ny voalohany izy ireo, dia handositra eo anoloany izahay.",
        "6": "Ary hivoaka hanenjika anay izy ireo, mandra-pitarikay azy lavitra ny tan\u00e0na. Hieritreritra mantsy izy ireo hoe: \u2018Mandositra eo anoloantsika toy ny tamin\u2019ny voalohany ry zareo.\u2019 Koa handositra eo anoloan\u2019izy ireo izahay.",
        "7": "Amin\u2019izay ianareo no hipoitra avy ao amin\u2019izay hiafenanareo, ka haka an\u2019ilay tan\u00e0na. Dia hatolotr\u2019i Jehovah Andriamanitrareo eo an-tananareo izy io.",
        "8": "Ary raha vao azonareo ny tan\u00e0na, dia dory. Ny tenin\u2019i Jehovah no araho. Izany no baiko omeko anareo.\u201d",
        "9": "Dia nalefan\u2019i Josoa izy ireo, ka nankany amin\u2019ilay toerana hiafenana, ary nitoby teo anelanelan\u2019i Betela sy Ay, teo andrefan\u2019i Ay. Fa i Josoa kosa nitoetra teo amin\u2019ny olona niaraka taminy, tamin\u2019iny alina iny.",
        "10": "Ary nifoha maraina i Josoa, ka nijery an\u2019ireo olona niaraka taminy. Dia nitarika an\u2019ireo niakatra nankany Ay izy sy ny anti-panahin\u2019ny Israely.",
        "11": "Koa niakatra ny mpiady rehetra niaraka taminy, mba hanatona teo anoloan\u2019ny tan\u00e0na. Ary nitoby teo avaratr\u2019i Ay izy ireo, ka ny lohasaha no nanelanelana azy ireo sy i Ay.",
        "12": "Tamin\u2019izay dia efa nisy lehilahy dimy arivo teo ho eo nofidin\u2019i Josoa ka nasainy niafina teo anelanelan\u2019i Betela sy Ay, teo andrefan\u2019ny tan\u00e0na.",
        "13": "Koa natoby teo avaratry ny tan\u00e0na ny ampahany lehibe indrindra tamin\u2019ilay tafika, ary teo andrefan\u2019ny tan\u00e0na kosa ny sisa. Ary nankeo afovoan\u2019ny lemaka iva i Josoa nandritra iny alina iny.",
        "14": "Raha vao hitan\u2019ny mpanjakan\u2019i Ay izany, dia nikoropaka nifoha maraina ny lehilahy tao an-tan\u00e0na. Dia nivoaka hiady tamin\u2019ny Israely tandrifin\u2019ny lemaka karakaina ny mpanjaka sy ny olony rehetra, tamin\u2019ny fotoana voatondro. Tsy fantany anefa fa efa nisy niafina hanafika azy tany ambadiky ny tan\u00e0na.",
        "15": "Ary mody resy teo anoloan\u2019izy ireo i Josoa sy ny Israely rehetra, ka nandositra tamin\u2019ny lalana mankany an-tany efitra.",
        "16": "Koa nantsoina daholo ny olona tao an-tan\u00e0na mba hanenjika azy ireo. Dia nanenjika an-dry Josoa izy ireo ka voatarika lavitra ny tan\u00e0na.",
        "17": "Koa tsy nisy lehilahy tavela tao Ay sy Betela, fa samy nivoaka nanenjika ny Israely avokoa. Ary navelan\u2019izy ireo nivoha nidanadana ny tan\u00e0na, ka lasa nanenjika ny Israely izy ireo.",
        "18": "Dia hoy i Jehovah tamin\u2019i Josoa: \u201cAtaovy manondro an\u2019i Ay iny lefom-pohy eny an-tananao iny, fa hatolotro eo an-tananao izy.\u201d Koa nataon\u2019i Josoa nanondro ny tan\u00e0na ny lefom-pohy teny an-tanany.",
        "19": "Ary nipoitra haingana avy tao amin\u2019ny toerany ireo lehilahy niafina, ka nihazakazaka avy hatrany raha vao nanatsotra ny tanany i Josoa. Dia niditra tao an-tan\u00e0na izy ireo, ka naka azy io ho babo. Ary nodoran\u2019izy ireo haingana ny tan\u00e0na.",
        "20": "Ary nitodika ireo lehilahy nivoaka avy tao Ay ka hitany fa niakatra teny amin\u2019ny lanitra ny setroky ny tan\u00e0na. Dia tsy nahavita nandositra izy ireo, na ho aiza na ho aiza. Ary ny Israely izay nandositra nankany an-tany efitra dia niverina hamely ny mpanenjika.",
        "21": "Rehefa tazan\u2019i Josoa sy ny Israely rehetra fa efa naka ny tan\u00e0na ho babo ireo lehilahy niafina, ary efa niakatra ny setroky ny tan\u00e0na, dia niverina izy ireo ka namono an\u2019ireo lehilahy avy ao Ay.",
        "22": "Nivoaka hifanandrina tamin\u2019izy ireo koa ny Israelita namabo an\u2019ilay tan\u00e0na. Koa latsaka teo afovoan\u2019ny Israely izy ireo, satria teo amin\u2019ny andaniny sy ny ankilany ny Israely. Dia naripaky ny Israely izy ireo, ka tsy nisy niangana na afa-nandositra.",
        "23": "Ary nataony sambo-belona ny mpanjakan\u2019i Ay, ka nentiny tany amin\u2019i Josoa.",
        "24": "Ary novonoin\u2019ny Israely avokoa ny mponin\u2019i Ay izay nanenjika azy tany an-tany efitra, ka lavon\u2019ny lelan-tsabatra izy rehetra ary tsy nisy niangana intsony. Dia niverina tao Ay ny Israely rehetra, ka namely azy io tamin\u2019ny lelan-tsabatra.",
        "25": "Lehilahy sy vehivavy roa arivo sy iray alina no lavon-tsabatra tamin\u2019iny andro iny, dia ny olona rehetra tao Ay.",
        "26": "Ary tsy nahemotr\u2019i Josoa mihitsy ilay tanany nitana ny lefom-pohy, mandra-pandringany tanteraka ny mponina rehetra tao Ay.",
        "27": "Ny biby fiompy ihany mbamin\u2019ny fananana voababo tao amin\u2019ilay tan\u00e0na no nalain\u2019ny Israely ho an\u2019ny tenany, araka ny tenin\u2019i Jehovah izay nandidiany an\u2019i Josoa.",
        "28": "Dia nodoran\u2019i Josoa i Ay ka lasa dongon-tany mandritra ny fotoana tsy voafetra, ary mbola aolo mandraka androany.",
        "29": "Ary nahantony teo amin\u2019ny tsato-kazo ny mpanjakan\u2019i Ay, mandra-paharivan\u2019ny andro. Rehefa nadiva hilentika ny masoandro, dia nasain\u2019i Josoa nampidinina avy teo amin\u2019ilay tsato-kazo ny fatiny, ka natsipy teo amin\u2019ny fidirana amin\u2019ny vavahadin\u2019ny tan\u00e0na, ary nananganana antontam-bato teo amboniny. Mbola ao izany mandraka androany.",
        "30": "Tamin\u2019izay i Josoa no nanorina alitara ho an\u2019i Jehovah Andriamanitry ny Israely, teo amin\u2019ny Tendrombohitra Ebala,",
        "31": "araka ny didy nampitain\u2019i Mosesy mpanompon\u2019i Jehovah tamin\u2019ny zanak\u2019Israely, dia araka izay voasoratra ao amin\u2019ny boky misy ny lal\u00e0n\u2019i Mosesy hoe: \u201cAlitara vita amin\u2019ny vato tsy voapaika, ary tsy nampiasana fitaovana vy.\u201d Koa nanolotra fanatitra dorana ho an\u2019i Jehovah sy sorona iombonana teo ambonin\u2019io izy ireo.",
        "32": "Teo no nadikan\u2019i Josoa tamin\u2019ny vato ny lal\u00e0n\u2019i Mosesy izay nosoratany teo anatrehan\u2019ny zanak\u2019Israely.",
        "33": "Ary ny Israely rehetra sy ny anti-panahiny sy ny mpiadidy ary ny mpitsarany dia nitsangana teo amin\u2019ny andaniny sy ankilany amin\u2019ny Vata, teo anoloan\u2019ny Levita mpisorona izay nilanja ny Vata misy ny fifanekena nataon\u2019i Jehovah, mba hitso-drano ny vahoakan\u2019Israely aloha. Koa nitsangana teo na ny vahiny na ny teratany, ka ny antsasany teo anoloan\u2019ny Tendrombohitra Gerizima, ary ny antsasany teo anoloan\u2019ny Tendrombohitra Ebala, araka izay nandidian\u2019i Mosesy mpanompon\u2019i Jehovah.",
        "34": "Novakiny mafy nony avy eo izay rehetra voalazan\u2019ny lal\u00e0na, dia ny fitahiana sy ny ozona, araka izay rehetra voasoratra tao amin\u2019ny boky misy ny lal\u00e0na.",
        "35": "Ary tsy nisy tsy novakin\u2019i Josoa ny teny rehetra nandidian\u2019i Mosesy. Novakiny mafy izany teo anatrehan\u2019ny fiangonan\u2019Israely manontolo, sy ny vehivavy sy ny ankizy madinika ary ny vahiny izay niara-nandeha tamin\u2019izy ireo."
    },
    "9": {
        "1": "Ary nahare izany ny mpanjaka rehetra tet\u1ef3 ampitan\u2019ny Reniranon\u2019i Jordana, izany hoe teny amin\u2019ny faritra be tendrombohitra sy tany Sefela sy teny amoron\u2019ny Ranomasina Lehibe ary tandrifin\u2019i Libanona, dia ny Hetita sy ny Amorita sy ny Kananita sy ny Perizita sy ny Hivita ary ny Jebosita.",
        "2": "Koa nivory izy rehetra ka niray saina hiady tamin\u2019i Josoa sy ny Israely.",
        "3": "Ary ren\u2019ny mponin\u2019i Gibeona ny nanaovan\u2019i Josoa an\u2019i Jeriko sy Ay.",
        "4": "Koa nanapa-kevitra hampiasa hafetsena izy ireo. Dia lasa naka vatsy izy ireo, ary nitondra gony tonta hatao eo amin\u2019ny ampondrany, sy siny hoditra tonta fasiana divay izay efa triatra ka nofatorana.",
        "5": "Nanao kapa tonta sy nitampintampina izy ireo, sady nanao akanjo tonta. Ary efa maina sy potipotika ny mofo rehetra nataony vatsy.",
        "6": "Dia nankany amin\u2019i Josoa tao amin\u2019ny toby tany Gilgala izy ireo, ka niteny taminy sy tamin\u2019ny Israelita hoe: \u201cAvy any an-tany lavitra izahay, ka manaova fifanekena aminay.\u201d",
        "7": "Ary hoy ny Israelita tamin\u2019ny Hivita: \u201cSao et\u1ef3 amin\u2019ny manodidina anay ihany ianareo no mipetraka, ka ahoana no hanaovanay fifanekena aminareo?\u201d",
        "8": "Dia hoy ireo tamin\u2019i Josoa: \u201cMpanomponao izahay.\u201d Ary hoy i Josoa: \u201cFa iza moa ianareo, ary avy aiza?\u201d",
        "9": "Dia hoy ireo: \u201cAvy any an-tany lavitra be izahay mpanomponao, ary tonga at\u1ef3 noho ny amin\u2019ny anaran\u2019i Jehovah Andriamanitrao. Efa renay mantsy ny lazany sy izay rehetra nataony tany Ejipta,",
        "10": "ary izay rehetra nataony tamin\u2019ny mpanjaka roan\u2019ny Amorita teny ampitan\u2019i Jordana, dia i Sihona mpanjakan\u2019i Hesbona sy Oga mpanjakan\u2019i Basana, ilay tao Astarta.",
        "11": "Koa niteny taminay ny anti-panahinay sy ny mponina rehetra any amin\u2019ny taninay, hoe: \u2018Mitondr\u00e0 vatsy ho amin\u2019ny dianareo, ka mankanesa any amin\u2019izy ireo, dia lazao aminy hoe: \u201cMpanomponareo izahay, ka manaova fifanekena aminay.\u201d\u2019",
        "12": "Vao nafana ireto mofo nentinay hatao vatsy ireto, tamin\u2019ny andro nialanay tany an-trano hankat\u1ef3 aminareo, nefa jereo ireto izy fa efa maina sy potipotika.",
        "13": "Ary vaovao ireto siny hoditra fasiana divay ireto tamin\u2019izy nofenoinay, nefa jereo ireto izy fa efa triatra. Nanjary tonta koa itony akanjo sy kapanay itony, noho ny halavitry ny lalana.\u201d",
        "14": "Koa nakan\u2019ny Israelita ny vatsin\u2019izy ireo hojereny. Tsy mba nanontany an\u2019i Jehovah anefa ny Israelita.",
        "15": "Ary nanaiky hihavana tamin\u2019ireo i Josoa, ka nanao fifanekena taminy fa hamela azy ho velona. Dia nianiana tamin\u2019izy ireo ny mpiadidy vahoaka.",
        "16": "Rehefa afaka telo andro taorian\u2019ny nanaovana fifanekena tamin\u2019izy ireo anefa, dia ren\u2019ny Israely fa teny akaikiny, teny amin\u2019ny manodidina azy teny ihany ireo no nipetraka.",
        "17": "Dia niainga ny zanak\u2019Israely ka tonga tao an-tan\u00e0nan\u2019izy ireo tamin\u2019ny andro fahatelo. I Gibeona sy Kefira sy Berota ary Kiriata-jearima izany tan\u00e0na izany.",
        "18": "Tsy namely azy ireo anefa ny zanak\u2019Israely, satria ny mpiadidy vahoaka efa nianiana tamin\u2019izy ireo tamin\u2019ny anaran\u2019i Jehovah Andriamanitry ny Israely. Ary ny vahoaka manontolo dia nimenomenona tamin\u2019ny mpiadidy.",
        "19": "Dia hoy ny mpiadidy rehetra tamin\u2019ny vahoaka manontolo: \u201cEfa nianiana tamin\u2019izy ireo tamin\u2019ny anaran\u2019i Jehovah Andriamanitry ny Israely izahay, ka tsy mahazo mamely azy isika.",
        "20": "Noho izany dia havelantsika ho velona ihany izy ireo, mba tsy hisian\u2019ny fahatezerana hihatra amintsika noho ny amin\u2019ilay fianianana nataonay taminy.\u201d",
        "21": "Ary hoy ny mpiadidy tamin\u2019ny Israely: \u201cAvelantsika ho velona izy ireo, nefa hataontsika mpaka kitay sy mpantsaka rano ho an\u2019ny fiangonana manontolo, araka izay efa nampanantenainay mpiadidy.\u201d",
        "22": "Ary nantsoin\u2019i Josoa izy ireo ka nilazany hoe: \u201cNahoana ianareo no namitaka anay ka niteny hoe: \u2018Lavitra be anareo no misy anay\u2019, nefa et\u1ef3 aminay ihany ianareo no mipetraka?",
        "23": "Koa ankehitriny dia voaozona ianareo, ka ho mpanompo sy mpaka kitay ary mpantsaka rano ho an\u2019ny tranon\u2019Andriamanitro mandrakizay.\u201d",
        "24": "Ary hoy ny navalin\u2019izy ireo an\u2019i Josoa: \u201cNotantaraina tsara taminay mpanomponao mantsy, fa i Jehovah Andriamanitrao efa nandidy an\u2019i Mosesy mpanompony hanome anareo ity tany manontolo ity, ka handringana ny mponina rehetra eto tsy ho eo anoloanareo. Koa noho ny aminareo dia natahotra mafy izahay ny amin\u2019ny ainay, * ka nanao izany zavatra izany.",
        "25": "Indreto \u00e0ry izahay eto am-pelatananao, ka izay hitanao fa tsara sy mety no ataovy aminay.\u201d",
        "26": "Koa nanao izany tamin\u2019izy ireo izy ka nanafaka azy teo an-tanan\u2019ny zanak\u2019Israely. Dia tsy novonoin\u2019ny zanak\u2019Israely izy ireo.",
        "27": "Koa tamin\u2019izay andro izay ka mandraka androany, dia nataon\u2019i Josoa ho mpaka kitay izy ireo sy ho mpantsaka rano ho an\u2019ny fiangonana sy ny alitaran\u2019i Jehovah, eo amin\u2019izay toerana hofidiny."
    },
    "10": {
        "1": "Dia ren\u2019i Adoni-zedeka mpanjakan\u2019i Jerosalema fa efa nobaboin\u2019i Josoa sy naringany tanteraka i Ay, ary toy ny nanaovany an\u2019i Jeriko sy ny mpanjakany ihany no nanaovany an\u2019i Ay sy ny mpanjakany. Reny koa fa efa nanaiky hihavana tamin\u2019ny Israely ny mponin\u2019i Gibeona ka nitoetra teo amin\u2019izy ireo.",
        "2": "Koa raiki-tahotra mafy izy satria tan\u00e0na lehibe i Gibeona, sahala amin\u2019ny tan\u00e0na misy mpanjaka, sady mbola lehibe noho i Ay, ary natanjaka daholo ny lehilahy tao.",
        "3": "Koa nisy olona nirahin\u2019i Adoni-zedeka mpanjakan\u2019i Jerosalema ho any amin\u2019i Hohama mpanjakan\u2019i Hebrona, sy Pirama mpanjakan\u2019i Jarmota, sy Jafia mpanjakan\u2019i Lakisy, ary Debira mpanjakan\u2019i Eglona, hiteny hoe:",
        "4": "\u201cMiakara at\u1ef3 amiko ka ampio aho. Andao isika hamely an\u2019i Gibeona, fa efa nanaiky hihavana tamin\u2019i Josoa sy ny zanak\u2019Israely izy.\u201d",
        "5": "Koa nivondrona ireo mpanjaka dimy teo amin\u2019ny Amorita, dia ny mpanjakan\u2019i Jerosalema, ny mpanjakan\u2019i Hebrona, ny mpanjakan\u2019i Jarmota, ny mpanjakan\u2019i Lakisy, ary ny mpanjakan\u2019i Eglona. Dia niakatra izy ireo mbamin\u2019ny tobiny rehetra, ary nitoby hanafika an\u2019i Gibeona ka hiady aminy.",
        "6": "Ary naniraka olona ho any amin\u2019i Josoa tany an-toby tao Gilgala ny Gibeonita, nanao hoe: \u201cAza mahafoy anay mpanomponao. Miakara haingana at\u1ef3 aminay ka vonjeo izahay ary ampio, fa mivondrona hiady aminay avokoa ny mpanjakan\u2019ny Amorita monina eny amin\u2019ny faritra be tendrombohitra.\u201d",
        "7": "Koa niakatra avy any Gilgala i Josoa sy ny mpiady rehetra niaraka taminy ary ny lehilahy matanjaka sy mahery fo rehetra.",
        "8": "Dia hoy i Jehovah tamin\u2019i Josoa: \u201cAza matahotra an\u2019ireo, fa efa natolotro teo an-tananao izy. Tsy hisy hahatohitra anao ireo na iray aza.\u201d",
        "9": "Ary tampoka ny nanafihan\u2019i Josoa azy ireo. Efa niakatra avy tany Gilgala nandritra ny alina mantsy izy.",
        "10": "Dia nataon\u2019i Jehovah nifanaritaka teo anoloan\u2019ny Israely izy ireo. Koa namono azy ireo ny Israely ka nahafaty be dia be tao Gibeona. Ary nenjehin\u2019ny Israely tany amin\u2019ny lalana mankany amin\u2019ny fiakarana ao Beti-horona izy ireo, ka naripany hatrany Azeka sy Makeda.",
        "11": "Raha mbola nandositra teo anoloan\u2019ny Israely izy ireo, dia nandatsahan\u2019i Jehovah havandra vaventy avy tany an-danitra, teny amin\u2019ny fidinana ao Beti-horona ka hatrany Azeka. Dia maty izy ireo, ary betsaka kokoa ny matin\u2019ny havandra noho ny matin\u2019ny zanak\u2019Israely tamin\u2019ny sabatra.",
        "12": "Tamin\u2019io andro nanoloran\u2019i Jehovah ny Amorita teo an-tanan\u2019ny zanak\u2019Israely io, no niresahan\u2019i Josoa tamin\u2019i Jehovah, ka nitenenany teo imason\u2019ny Israely hoe: \u201cRy masoandro, aza mihetsika eo ambonin\u2019i Gibeona! Ary ianao, ry volana, aza mihetsika eo ambonin\u2019ny lemaka ivan\u2019i Aialona!\u201d",
        "13": "Dia tsy nihetsika ny masoandro, ary nijanona ny volana, mandra-pamitan\u2019ilay firenena ny famaizana ny fahavalony. Tsy efa voasoratra ao amin\u2019ny bokin\u2019i Jasara ve izany? Koa tsy nihetsika teo afovoan\u2019ny lanitra ny masoandro, ary tsy maika ny hilentika izy io efa ho iray andro maninjitra.",
        "14": "Mbola tsy nisy andro tahaka an\u2019iny, na tany alohany na tat\u1ef3 aoriany, izay nihainoan\u2019i Jehovah ny feon\u2019olona toy izany, fa i Jehovah mihitsy no niady ho an\u2019ny Israely.",
        "15": "Taorian\u2019izay, dia niverina tany an-toby tao Gilgala i Josoa sy ny Israely rehetra niaraka taminy.",
        "16": "Nandritra izany fotoana izany, dia nandositra ireo mpanjaka dimy, ka niafina tao amin\u2019ny lava-bato tao Makeda.",
        "17": "Ary nisy nilaza tamin\u2019i Josoa hoe: \u201cHitan\u2019ny olona miafina ao amin\u2019ilay lava-bato ao Makeda ireo mpanjaka dimy.\u201d",
        "18": "Koa hoy i Josoa: \u201cManakodiava vato be ho eo am-bavan\u2019ilay lava-bato, ary asio olona eo hiambina an\u2019ireo.",
        "19": "Ianareo kosa aza mijanona, fa enjeho ny fahavalonareo ka asio ny vodilaharany. Ary aza avela hiditra any an-tan\u00e0nany ireo, fa efa natolotr\u2019i Jehovah Andriamanitrareo teo an-tananareo.\u201d",
        "20": "Rehefa voaripak\u2019i Josoa sy ny zanak\u2019Israely izy ireo, ka be dia be no maty ary izay sisa niangana kosa nandositra nankao amin\u2019ireo tan\u00e0na voaro mafy,",
        "21": "dia niverina soa aman-tsara tany amin\u2019i Josoa tany an-toby, tao Makeda, ny olona rehetra. Ary tsy nisy olona na iray aza sahy nanao vava ratsy tamin\u2019ny zanak\u2019Israely.",
        "22": "Hoy i Josoa avy eo: \u201cSokafy ny vavan\u2019ilay lava-bato, ary avoahy ho et\u1ef3 amiko ireo mpanjaka dimy.\u201d",
        "23": "Koa nataon\u2019izy ireo izany, ka navoakany avy ao an-dava-bato ho any amin\u2019i Josoa ireo mpanjaka dimy, dia ny mpanjakan\u2019i Jerosalema, ny mpanjakan\u2019i Hebrona, ny mpanjakan\u2019i Jarmota, ny mpanjakan\u2019i Lakisy, ary ny mpanjakan\u2019i Eglona.",
        "24": "Raha vao navoaka ho eo amin\u2019i Josoa ireo mpanjaka ireo, dia nantsoin\u2019i Josoa ny lehilahy rehetra teo amin\u2019ny Israely, ka hoy izy tamin\u2019ireo mpitari-tafika niaraka taminy izay nifehy an\u2019ireo lehilahy mpiady: \u201cAvia et\u1ef3 aloha et\u1ef3, ary apetraho eo amin\u2019ny hatok\u2019ireto mpanjaka ireto ny tongotrareo.\u201d Koa nankeny aloha izy ireo, ka samy nametraka ny tongony teo amin\u2019ny hatok\u2019ireo mpanjaka.",
        "25": "Hoy koa i Josoa tamin\u2019izy ireo: \u201cAza matahotra na mihorohoro. Mahereza sy matanjaha, fa toy izao no hataon\u2019i Jehovah amin\u2019ny fahavalo rehetra hiadianareo.\u201d",
        "26": "Ary namely an\u2019ireo mpanjaka ireo i Josoa taorian\u2019izay, ka namono azy ireo ho faty, dia nanantona azy teo amin\u2019ny tsato-kazo dimy. Koa nihantona teo izy ireo mandra-paharivan\u2019ny andro.",
        "27": "Rehefa hilentika ny masoandro, dia nasain\u2019i Josoa nesorina teo amin\u2019ny tsato-kazo izy ireo ka natsipy tao amin\u2019ilay lava-bato niafenany. Ary nasiana vato be teo am-bavan\u2019ilay lava-bato, ka mbola eo izany mandraka androany.",
        "28": "Ary nobaboin\u2019i Josoa i Makeda tamin\u2019iny andro iny, ka nasiany tamin\u2019ny lelan-tsabatra. Dia naringany tanteraka ny mpanjakany sy ny olona * rehetra tao, ka tsy nasiany niangana na iray aza. Toy ny nataony tamin\u2019ny mpanjakan\u2019i Jeriko ihany no nataony tamin\u2019ny mpanjakan\u2019i Makeda.",
        "29": "Dia niala tao Makeda i Josoa sy ny Israely rehetra niaraka taminy, ka nandeha niady tamin\u2019i Libna.",
        "30": "Natolotr\u2019i Jehovah teo an-tanan\u2019ny Israely koa i Libna sy ny mpanjakany, ka nasian\u2019ny Israely tamin\u2019ny lelan-tsabatra ilay tan\u00e0na sy ny olona * rehetra tao. Tsy nasian\u2019izy ireo niangana tao na iray aza. Toy ny nataony tamin\u2019ny mpanjakan\u2019i Jeriko ihany no nataony tamin\u2019ny mpanjakan\u2019i Libna.",
        "31": "Dia niala tao Libna i Josoa sy ny Israely rehetra niaraka taminy, ka nankany Lakisy. Ary nitoby hanafika an\u2019i Lakisy izy ireo ka niady taminy.",
        "32": "Koa natolotr\u2019i Jehovah teo an-tanan\u2019ny Israely i Lakisy, ka nobaboin\u2019izy ireo tamin\u2019ny andro faharoa. Ary nasian\u2019izy ireo tamin\u2019ny lelan-tsabatra izy io sy ny olona * rehetra tao, toy izay rehetra nataon\u2019izy ireo tamin\u2019i Libna.",
        "33": "Tamin\u2019izay i Horama mpanjakan\u2019i Gazera no niakatra hanampy an\u2019i Lakisy. Koa nasian\u2019i Josoa izy sy ny olony, ka tsy nisy niangana na iray aza.",
        "34": "Dia niala tao Lakisy i Josoa sy ny Israely rehetra niaraka taminy ka nankany Eglona. Ary nitoby hanafika an\u2019i Eglona izy ireo ka niady taminy.",
        "35": "Ary namabo an\u2019i Eglona izy ireo tamin\u2019iny andro iny, ka namely azy tamin\u2019ny lelan-tsabatra. Dia naringany tanteraka ny olona * rehetra tao tamin\u2019iny andro iny, toy izay rehetra nataony tamin\u2019i Lakisy.",
        "36": "Ary niakatra avy tao Eglona i Josoa sy ny Israely rehetra izay niaraka taminy, ka nandeha niady tamin\u2019i Hebrona.",
        "37": "Dia nobaboin\u2019izy ireo i Hebrona, ary nasiany tamin\u2019ny lelan-tsabatra izy io sy ny mpanjakany mbamin\u2019ny tan\u00e0nany rehetra sy ny olona * rehetra tao, ka tsy nasiany niangana na iray aza, toy izay rehetra nataony tamin\u2019i Eglona. Koa naringany tanteraka izy io sy ny olona * rehetra tao.",
        "38": "Farany, dia nivily nankany Debira i Josoa sy ny Israely rehetra, ka niady taminy.",
        "39": "Koa nobaboiny i Debira sy ny mpanjakany mbamin\u2019ny tan\u00e0nany rehetra. Ary nasiany tamin\u2019ny lelan-tsabatra izy ireo ka naringany tanteraka ny olona * rehetra tany, ary tsy nasiany niangana na iray aza. Toy ny nataony tamin\u2019i Hebrona sy Libna mbamin\u2019ny mpanjakany, no nataony tamin\u2019i Debira sy ny mpanjakany.",
        "40": "Toy izany no namelezan\u2019i Josoa ny tany rehetra teny amin\u2019ny faritra be tendrombohitra sy tany Negeba sy Sefela ary teny amin\u2019ireo tehezan-kavoana, mbamin\u2019ny mpanjakan\u2019izy rehetra. Tsy nasiany niangana na iray aza, fa naringany tanteraka ny zavamiaina rehetra, araka izay nandidian\u2019i Jehovah Andriamanitry ny Israely.",
        "41": "Namely an\u2019ireny i Josoa, nanomboka tany Kadesi-barnea ka hatrany Gaza, sy tany Gosena manontolo ka hatrany Gibeona.",
        "42": "Tao anatin\u2019ny fe-potoana iray ihany no namaboan\u2019i Josoa an\u2019ireny mpanjaka rehetra ireny sy ny taniny, satria i Jehovah Andriamanitry ny Israely no niady ho an\u2019ny Israely.",
        "43": "Taorian\u2019izay, dia nody tany an-toby tao Gilgala i Josoa sy ny Israely rehetra niaraka taminy."
    },
    "11": {
        "1": "Raha vao nandre izany i Jabina mpanjakan\u2019i Hazora, dia naniraka olona ho any amin\u2019i Jobaba mpanjakan\u2019i Madona, sy ny mpanjakan\u2019i Simrona sy ny mpanjakan\u2019i Aksafa,",
        "2": "sy ho an\u2019ireo mpanjaka tany avaratra teny amin\u2019ny faritra be tendrombohitra sy teny amin\u2019ny lemaka karakaina atsimon\u2019i Kinereta sy tany Sefela ary teny amin\u2019ny tandavan-tendrombohitr\u2019i Dora tany andrefana,",
        "3": "sy ny Kananita tany atsinanana sy tany andrefana, sy ny Amorita sy ny Hetita sy ny Perizita sy ny Jebosita teny amin\u2019ny faritra be tendrombohitra, ary ny Hivita teo am-pototr\u2019i Hermona any Mizpa.",
        "4": "Koa nivoaka izy ireo sy ny tobiny rehetra, dia olona maro be toy ny fasika eny amoron-dranomasina, niaraka tamin\u2019ny soavaly sy kalesin\u2019ady be dia be.",
        "5": "Dia nihaona ireo mpanjaka rehetra ireo araka ny fotoana nifanaovany, ka nitoby teo amoron\u2019ny ranon\u2019i Meroma mba hiady tamin\u2019ny Israely.",
        "6": "Ary hoy i Jehovah tamin\u2019i Josoa: \u201cAza matahotra noho ny amin\u2019ireo, fa rahampitso tokotokony ho amin\u2019ny ora toy izao no hanolorako azy rehetra ho faty eo an-tanan\u2019ny Israely. Hotapahinao ny hoza-tongotry ny soavaliny, ary hodoranao ny kalesiny.\u201d",
        "7": "Koa tonga mba hamely azy tampoka teo amoron\u2019ny ranon\u2019i Meroma i Josoa sy ny mpiady rehetra, ka nanafika azy.",
        "8": "Dia natolotr\u2019i Jehovah teo an-tanan\u2019ny Israely izy ireo. Ary namely an\u2019ireo ny Israely ka nanenjika azy hatrany Sidona izay be mponina, sy hatrany Misrefota-maima ary hatrany amin\u2019ny lemak\u2019i * Mizpe tany atsinanana. Koa nasian\u2019ny Israely izy ireo, ka tsy nisy niangana na iray aza.",
        "9": "Dia nataon\u2019i Josoa tamin\u2019izy ireo izay nolazain\u2019i Jehovah, ka notapahiny ny hoza-tongotry ny soavaliny, ary nodorany ny kalesiny.",
        "10": "Niverina koa i Josoa tamin\u2019izay fotoana izay ka nobaboiny i Hazora, ary novonoiny tamin\u2019ny sabatra ny mpanjakany, satria i Hazora no nahery indrindra tamin\u2019ireo fanjakana rehetra ireo.",
        "11": "Koa nasiany tamin\u2019ny lelan-tsabatra ny olona * rehetra tao, eny, naringany tanteraka ka tsy nisy zavamiaina niangana na iray aza. Dia nodorany i Hazora.",
        "12": "Ary nobaboin\u2019i Josoa avokoa ny tan\u00e0nan\u2019ireo mpanjaka ireo mbamin\u2019ny mpanjakany rehetra, ka nasiany tamin\u2019ny lelan-tsabatra. Naringany tanteraka izy ireo, araka izay nandidian\u2019i Mosesy mpanompon\u2019i Jehovah.",
        "13": "Ny tan\u00e0na rehetra teny an-kavoana ihany no tsy nodoran\u2019ny Israely, afa-tsy i Hazora izay nodoran\u2019i Josoa.",
        "14": "Ary nalain\u2019ny Israely ho azy ny fananana rehetra voababony tao amin\u2019ireo tan\u00e0na ireo mbamin\u2019ny biby fiompy. Ny olona rehetra ihany no nasiany tamin\u2019ny lelan-tsabatra, mandra-pandringany azy. Tsy nasiany zavamiaina niangana na iray aza.",
        "15": "Araka izay nandidian\u2019i Jehovah an\u2019i Mosesy mpanompony no nandidian\u2019i Mosesy an\u2019i Josoa, ka izany no nataon\u2019i Josoa. Tsy nisy nanesorany na iray aza ny teny rehetra nandidian\u2019i Jehovah an\u2019i Mosesy.",
        "16": "Ary nalain\u2019i Josoa avokoa ireo tany rehetra ireo, dia ny faritra be tendrombohitra sy Negeba manontolo sy Gosena manontolo sy Sefela sy Araba ary ny faritra be tendrombohitry ny Israely mbamin\u2019ilay Sefela any,",
        "17": "hatrany amin\u2019ny Tendrombohitra Halaka izay miakatra mankany Seira, ka hatrany Bala-gada eo amin\u2019ny lemak\u2019i * Libanona, eo am-pototry ny Tendrombohitra Hermona. Ary nobaboiny ny mpanjakany rehetra, ka novonoiny ho faty.",
        "18": "Naharitra andro maro no niadian\u2019i Josoa tamin\u2019ireo mpanjaka rehetra ireo.",
        "19": "Tsy nisy tan\u00e0na nanaiky hihavana tamin\u2019ny zanak\u2019Israely, afa-tsy ny Hivita nonina tao Gibeona, fa ny hafa rehetra kosa azony tamin\u2019ny ady.",
        "20": "Navelan\u2019i Jehovah hikiribiby mantsy izy ireo mba hiadian\u2019izy ireo amin\u2019ny Israely. Amin\u2019izay dia hatokana haringana izy ireo ka tsy hahazo indrafo, fa haripaka tanteraka, araka izay nandidian\u2019i Jehovah an\u2019i Mosesy.",
        "21": "Tamin\u2019izay koa i Josoa no nandeha nandringana ny Anakita teny amin\u2019ny faritra be tendrombohitra sy tany Hebrona sy Debira sy Anaba, ary teny amin\u2019ny faritra be tendrombohitra rehetra tany Joda sy tany Israely. Naringan\u2019i Josoa tanteraka ireny mbamin\u2019ny tan\u00e0nany.",
        "22": "Tsy nisy Anakita tavela tao amin\u2019ny tanin\u2019ny zanak\u2019Israely, afa-tsy tao Gaza sy Gata ary Asdoda.",
        "23": "Koa nalain\u2019i Josoa ilay tany manontolo, araka izay rehetra nampanantenain\u2019i Jehovah an\u2019i Mosesy. Ary nomen\u2019i Josoa ho lovan\u2019ny Israely izany, araka ny anjaran\u2019izy ireo avy, araka ny fokony avy. Dia nandry feizay ny tany fa tsy nisy ady."
    },
    "12": {
        "1": "Nandresy mpanjaka ny zanak\u2019Israely, ka naka ny tanin\u2019izy ireo teny ampitan\u2019ny Reniranon\u2019i Jordana manandrify ny fiposahan\u2019ny masoandro, hatrany amin\u2019ny lohasaha falehan-driakan\u2019i Arnona ka hatrany amin\u2019ny Tendrombohitra Hermona, sy Araba manontolo manandrify ny fiposahan\u2019ny masoandro. Ireto avy izany mpanjaka izany:",
        "2": "I Sihona mpanjakan\u2019ny Amorita, nonina tao Hesbona. Ny faritra nanjakany dia nanomboka teo Aroera izay eo an-tsisin\u2019ny lohasaha falehan-driakan\u2019i Arnona, ary anisan\u2019izany koa ny afovoan\u2019io lohasaha falehan-driaka io sy ny antsasak\u2019i Gileada, ka nipaka hatrany amin\u2019ny lohasaha falehan-driakan\u2019i Jaboka, izay sisin-tanin\u2019ny taranak\u2019i Amona.",
        "3": "Azy koa ny ilany atsinanana amin\u2019i Araba manomboka any amin\u2019ny ranomasin\u2019i Kinereta ka hatrany amin\u2019ny ilany atsinanana amin\u2019ny ranomasin\u2019i Araba, izany hoe ny Ranomasin-tsira, tandrifin\u2019i Beti-jesimota, ary mianatsimo eo am-pototry ny tehezan\u2019i Pisga.",
        "4": "Resin\u2019ny zanak\u2019Israely koa i Oga mpanjakan\u2019i Basana, izay sisa tavela tamin\u2019ny Refaima, sady nonina tao Astarta sy tao Edrehy,",
        "5": "ary nanjaka tany amin\u2019ny Tendrombohitra Hermona, sy tany Saleka sy Basana manontolo, ka hatrany amin\u2019ny sisin-tanin\u2019ny Gesorita sy ny Makatita, ary tany amin\u2019ny antsasak\u2019i Gileada ka hatreo amin\u2019ny faritra nanjakan\u2019i Sihona mpanjakan\u2019i Hesbona.",
        "6": "I Mosesy mpanompon\u2019i Jehovah mbamin\u2019ny zanak\u2019Israely no nandresy an\u2019ireo. Ary ny tanin\u2019ireo dia nomen\u2019i Mosesy mpanompon\u2019i Jehovah ho fananan\u2019ny Robenita sy ny Gadita ary ny antsasaky ny fokon\u2019i Manase.",
        "7": "Ireto kosa ny mpanjakan\u2019ny tany noresen\u2019i Josoa sy ny zanak\u2019Israely tet\u1ef3 ampita andrefan\u2019i Jordana, hatrany Bala-gada eo amin\u2019ny lemak\u2019i * Libanona ka hatrany amin\u2019ny Tendrombohitra Halaka izay miakatra mankany Seira\u2014nomen\u2019i Josoa ho fananan\u2019ny fokon\u2019ny Israely araka ny anjaran\u2019izy ireo avy ilay tany,",
        "8": "teny amin\u2019ny faritra be tendrombohitra sy tany Sefela sy tany Araba sy teny amin\u2019ireo tehezan-kavoana sy tany an-tany efitra ary tany Negeba, izany hoe ny tanin\u2019ny Hetita sy ny Amorita sy ny Kananita sy ny Perizita sy ny Hivita ary ny Jebosita\u2014eny, ireto avy ireo mpanjaka ireo:",
        "9": "Ny mpanjakan\u2019i Jeriko, iray; ny mpanjakan\u2019i Ay teo akaikin\u2019i Betela, iray;",
        "10": "ny mpanjakan\u2019i Jerosalema, iray; ny mpanjakan\u2019i Hebrona, iray;",
        "11": "ny mpanjakan\u2019i Jarmota, iray; ny mpanjakan\u2019i Lakisy, iray;",
        "12": "ny mpanjakan\u2019i Eglona, iray; ny mpanjakan\u2019i Gazera, iray;",
        "13": "ny mpanjakan\u2019i Debira, iray; ny mpanjakan\u2019i Gadera, iray;",
        "14": "ny mpanjakan\u2019i Horma, iray; ny mpanjakan\u2019i Arada, iray;",
        "15": "ny mpanjakan\u2019i Libna, iray; ny mpanjakan\u2019i Adolama, iray;",
        "16": "ny mpanjakan\u2019i Makeda, iray; ny mpanjakan\u2019i Betela, iray;",
        "17": "ny mpanjakan\u2019i Tapoa, iray; ny mpanjakan\u2019i Hefera, iray;",
        "18": "ny mpanjakan\u2019i Afeka, iray; ny mpanjakan\u2019i Lasarona, iray;",
        "19": "ny mpanjakan\u2019i Madona, iray; ny mpanjakan\u2019i Hazora, iray;",
        "20": "ny mpanjakan\u2019i Simrona-merona, iray; ny mpanjakan\u2019i Aksafa, iray;",
        "21": "ny mpanjakan\u2019i Tanaka, iray; ny mpanjakan\u2019i Megido, iray;",
        "22": "ny mpanjakan\u2019i Kedesy, iray; ny mpanjakan\u2019i Jokneama tany Karmela, iray;",
        "23": "ny mpanjakan\u2019i Dora tany amin\u2019ny tandavan-tendrombohitr\u2019i Dora, iray; ny mpanjakan\u2019i Goima tany Gilgala, iray;",
        "24": "ary ny mpanjakan\u2019i Tirza, iray. Koa iraika amby telopolo ireo mpanjaka rehetra ireo."
    },
    "13": {
        "1": "Ary efa antitra sady nandroso taona i Josoa. Koa hoy i Jehovah taminy: \u201cEfa antitra sady mandroso taona ianao izao, nefa misy ampahany lehibe amin\u2019ilay tany mbola tokony halaina.",
        "2": "Izao no tany sisa mbola tsy azo: Ny faritra rehetran\u2019ny Filistinina sy ny Gesorita,",
        "3": "dia ny faritra nisy ny andriana dimy mpiray dinan\u2019ny Filistinina izay nifehy ny tan\u00e0nan\u2019i Gaza sy Asdoda sy Askelona sy Gata ary Ekrona, sady nisy ny Avita koa. Noheverina fa an\u2019ny Kananita kosa taloha ny faritra hatrany amin\u2019ny sampan\u2019i Neily tandrifin\u2019i Ejipta, ka hatrany amin\u2019ny sisin\u2019i Ekrona any avaratra.",
        "4": "Ary ireto ny any atsimo: Ny tany rehetran\u2019ny Kananita; i Meara izay an\u2019ny Sidonianina, hatrany Afeka ka hatrany amin\u2019ny sisin-tanin\u2019ny Amorita;",
        "5": "ny tanin\u2019ny Gebalita sy i Libanona manontolo manandrify ny fiposahan\u2019ny masoandro, hatrany Bala-gada eo am-pototry ny Tendrombohitra Hermona ka hatrany amin\u2019ny sisin\u2019ny faritr\u2019i Hamata;",
        "6": "ary ny mponina rehetra eny amin\u2019ny faritra be tendrombohitra, hatrany Libanona ka hatrany Misrefota-maima, dia ny Sidonianina rehetra. Izaho no handroaka azy ireo tsy ho eo anoloan\u2019ny zanak\u2019Israely. Omeo ho lovan\u2019ny Israely fotsiny izany, araka izay nandidiako anao.",
        "7": "Koa zarao ho lovan\u2019ny foko sivy sy ny antsasaky ny fokon\u2019i Manase ity tany ity.\u201d",
        "8": "Ny Robenita sy ny Gadita ary ny antsasaky ny fokon\u2019i Manase kosa, efa nahazo ny lovany teny ampita atsinanan\u2019ny Reniranon\u2019i Jordana, araka izay efa nomen\u2019i Mosesy mpanompon\u2019i Jehovah azy ireo. Izany lovany izany dia:",
        "9": "Manomboka eo Aroera eo an-tsisin\u2019ny lohasaha falehan-driakan\u2019i Arnona, ary anisan\u2019izany koa ny tan\u00e0na eo afovoan\u2019io lohasaha falehan-driaka io, sy ny lembalemban\u2019i Medeba manontolo, hatrany Dibona;",
        "10": "ny tan\u00e0na rehetran\u2019i Sihona mpanjakan\u2019ny Amorita izay nanjaka tao Hesbona, hatrany amin\u2019ny sisin-tanin\u2019ny taranak\u2019i Amona;",
        "11": "i Gileada mbamin\u2019ny tanin\u2019ny Gesorita sy ny Makatita, sy ny Tendrombohitra Hermona manontolo, sy Basana manontolo hatrany Saleka;",
        "12": "ary ny faritra rehetra nofehezin\u2019i Oga tany Basana. Nanjaka tao Astarta sy Edrehy i Oga, ary izy no sisa tavela tamin\u2019ny Refaima. Koa namely an\u2019ireny i Mosesy ka nandroaka azy.",
        "13": "Tsy noroahin\u2019ny zanak\u2019Israely anefa ny Gesorita sy ny Makatita, ka mbola mitoetra eo amin\u2019ny Israely mandraka androany ny mponina tao Gesora sy Makata.",
        "14": "Ny fokon\u2019ny Levita ihany no tsy nomeny lova, satria ny lovan\u2019izy ireo dia ny fanatitra atao anaty afo ho an\u2019i Jehovah Andriamanitry ny Israely, araka izay nampanantenainy azy.",
        "15": "Koa nomen\u2019i Mosesy fanomezana ny fokon\u2019ny taranak\u2019i Robena, araka ny fianakaviany avy,",
        "16": "ka lasan\u2019izy ireo ny faritra manomboka any Aroera eo an-tsisin\u2019ny lohasaha falehan-driakan\u2019i Arnona, sy ny tan\u00e0na eo afovoan\u2019io lohasaha falehan-driaka io, sy ny lembalemba manontolo akaikin\u2019i Medeba;",
        "17": "ary koa i Hesbona sy ny tan\u00e0nany rehetra eny amin\u2019ilay lembalemba, sy Dibona sy Bamota-bala sy Beti-bala-meona,",
        "18": "sy Jahaza sy Kedemota sy Mefata,",
        "19": "sy Kiriataima sy Sibma sy Zareta-sahara eo amin\u2019ny tendrombohitra izay eo amin\u2019ny lemaka iva,",
        "20": "sy Beti-peora sy ny tehezan\u2019i Pisga sy Beti-jesimota,",
        "21": "sy ny tan\u00e0na rehetra eny amin\u2019ilay lembalemba, ary ny faritra rehetra nofehezin\u2019i Sihona mpanjakan\u2019ny Amorita, izay nanjaka tao Hesbona. Fa resin\u2019i Mosesy i Sihona mbamin\u2019ny mpiadidy teo amin\u2019ny Midianina, dia i Evy sy Rekema sy Zora sy Hora ary Reba, izay samy andrianan\u2019i Sihona nipetraka tao amin\u2019ilay tany.",
        "22": "Ary novonoin\u2019ny zanak\u2019Israely tamin\u2019ny sabatra i Balama zanak\u2019i Beora, ilay mpisikidy, ka niara-novonoiny tamin\u2019ny hafa koa.",
        "23": "Ary lasa sisin-tanin\u2019ny taranak\u2019i Robena ny Reniranon\u2019i Jordana. Izany faritra izany mbamin\u2019ireo tan\u00e0na sy tan\u00e0na keliny, no lovan\u2019ny taranak\u2019i Robena, araka ny fianakaviany avy.",
        "24": "Nomen\u2019i Mosesy fanomezana koa ny fokon\u2019i Gada, dia ny taranak\u2019i Gada, araka ny fianakaviany avy,",
        "25": "ka lasan\u2019izy ireo i Jazera sy ny tan\u00e0na rehetran\u2019i Gileada sy ny antsasaky ny tanin\u2019ny taranak\u2019i Amona hatrany Aroera, izay tandrifin\u2019i Raba;",
        "26": "sy ny hatrany Hesbona ka hatrany Ramata-mizpe sy Betonima, sy hatrany Mahanaima ka hatrany amin\u2019ny sisin\u2019i Debira;",
        "27": "ary ny eny amin\u2019ny lemaka ivan\u2019i Beti-harama sy Beti-nimra sy Sokota sy Zafona, ary ny ambiny tamin\u2019ny faritra nofehezin\u2019i Sihona mpanjakan\u2019i Hesbona. Ary i Jordana no sisin-taniny hatreo amin\u2019ny sisin\u2019ny ranomasin\u2019i Kinereta, dia ny sisiny eo ampita atsinanan\u2019i Jordana.",
        "28": "Izany mbamin\u2019ireo tan\u00e0na sy tan\u00e0na keliny, no lovan\u2019ny taranak\u2019i Gada, araka ny fianakaviany avy.",
        "29": "Nomen\u2019i Mosesy fanomezana koa ny antsasaky ny fokon\u2019i Manase, ka lasan\u2019ny antsasaky ny fokon\u2019ny taranak\u2019i Manase, araka ny fianakaviany avy",
        "30": "ny faritra manomboka eo Mahanaima, ary anisan\u2019izany koa i Basana manontolo, izany hoe ny faritra rehetra nofehezin\u2019i Oga mpanjakan\u2019i Basana, sy ny tan\u00e0na tranolay rehetran\u2019i Jaira izay any Basana, dia tan\u00e0na enimpolo.",
        "31": "Ary ny antsasak\u2019i Gileada mbamin\u2019i Astarta sy Edrehy, izay tan\u00e0na nofehezin\u2019i Oga mpanjaka tany Basana, dia azon\u2019ny taranak\u2019i Makira zanak\u2019i Manase, izany hoe ny antsasaky ny taranak\u2019i Makira, araka ny fianakaviany avy.",
        "32": "Ireo no nampandovain\u2019i Mosesy azy ireo, fony izy ireo teny amin\u2019ny lemaka karakaina any Moaba teny ampita atsinanan\u2019i Jordana, tandrifin\u2019i Jeriko.",
        "33": "Ny fokon\u2019ny Levita kosa tsy nomen\u2019i Mosesy lova, satria i Jehovah Andriamanitry ny Israely no lovan\u2019izy ireo, araka izay nampanantenainy azy."
    },
    "14": {
        "1": "Koa izao no nalain\u2019ny zanak\u2019Israely ho lovany tany amin\u2019ny tany Kanana, ka i Eleazara mpisorona sy Josoa zanak\u2019i Nona ary ireo lohan\u2019ny fianakaviamben\u2019ireo fokon\u2019ny zanak\u2019Israely, no nampandova azy an\u2019izany.",
        "2": "Natao antsapaka ny lovan\u2019izy ireo, araka ny didy nomen\u2019i Jehovah tamin\u2019ny alalan\u2019i Mosesy momba ireo foko sivy sy sasany.",
        "3": "Efa nomen\u2019i Mosesy teny ampitan\u2019ny Reniranon\u2019i Jordana mantsy ny lovan\u2019ireo foko roa sy sasany. Tsy nomeny lova teo amin\u2019izy ireo kosa ny Levita.",
        "4": "Efa lasa foko roa koa ny taranak\u2019i Josefa, dia i Manase sy Efraima. Tsy nomena anjara tao amin\u2019ilay tany kosa ny Levita, afa-tsy tan\u00e0na honenana mbamin\u2019ny kijanany ihany ho an\u2019ny biby fiompiny sy ny fananany.",
        "5": "Araka izay nandidian\u2019i Jehovah an\u2019i Mosesy no nataon\u2019ny zanak\u2019Israely. Koa nozarain\u2019izy ireo ilay tany.",
        "6": "Dia nanatona an\u2019i Josoa tao Gilgala ny taranak\u2019i Joda, ka hoy i Kaleba zanak\u2019i Jefone Kenizita taminy: \u201cFantatrao tsara izay nolazain\u2019i Jehovah tamin\u2019i Mosesy, lehilahin\u2019Andriamanitra, momba ahy sy ianao tany Kadesi-barnea.",
        "7": "Efapolo taona aho, fony nirahin\u2019i Mosesy mpanompon\u2019i Jehovah, avy tao Kadesi-barnea mba hijery taratra an\u2019ity tany ity. Dia niverina aho nanao tatitra taminy araka izay tao am-poko.",
        "8": "Ary nampihorohoro ny fon\u2019ny vahoaka ireo rahalahiko niara-niakatra tamiko, fa izaho kosa nanaraka an\u2019i Jehovah Andriamanitro tamin\u2019ny foko manontolo.",
        "9": "Koa nianiana i Mosesy tamin\u2019izay andro izay hoe: \u2018Ho lasa lovanao sy ny taranakao mandritra ny fotoana tsy voafetra ny tany izay nodiavin\u2019ny tongotrao, satria ianao nanaraka an\u2019i Jehovah Andriamanitro tamin\u2019ny fonao manontolo.\u2019",
        "10": "Ary efa nitsimbina ny aiko i Jehovah araka izay nampanantenainy, nandritra izay dimy amby efapolo taona izay, nanomboka tamin\u2019ny nilazan\u2019i Jehovah izany fampanantenana izany tamin\u2019i Mosesy, rehefa nandehandeha tany an-tany efitra ny Israely. Ary dimy amby valopolo taona aho izao.",
        "11": "Mbola matanjaka toy ny tamin\u2019ilay andro nanirahan\u2019i Mosesy ahy anefa aho. Tahaka ny hery nentiko niady tamin\u2019izany ihany ny heriko ankehitriny, na rehefa mivoaka hiady na rehefa miverina avy any.",
        "12": "Koa omeo ahy ir\u1ef3 faritra be tendrombohitra ir\u1ef3, izay nampanantenain\u2019i Jehovah tamin\u2019iny andro iny. Efa renao tamin\u2019iny andro iny fa nisy Anakita tao, sady nisy tan\u00e0na lehibe voaro mafy. Antenaiko anefa fa homba ahy i Jehovah. Dia handroaka azy ireo aho, araka izay nampanantenain\u2019i Jehovah.\u201d",
        "13": "Dia nitso-drano an\u2019i Kaleba zanak\u2019i Jefone i Josoa, ka nanome an\u2019i Hebrona ho lovany.",
        "14": "Izany no nahatonga an\u2019i Hebrona ho lovan\u2019i Kaleba zanak\u2019i Jefone Kenizita mandraka androany, satria izy nanaraka an\u2019i Jehovah Andriamanitry ny Israely tamin\u2019ny fony manontolo.",
        "15": "Ny anaran\u2019i Hebrona talohan\u2019izay dia Kiriata-arba. Ilay lehilahy goavam-be teo amin\u2019ny Anakita izany Arba izany. Ary nandry feizay ny tany fa tsy nisy ady."
    },
    "15": {
        "1": "Ary ny anjaran\u2019ny fokon\u2019ny taranak\u2019i Joda, araka ny fianakaviany avy, izay azony tamin\u2019ny antsapaka, dia nitatra hatrany amin\u2019ny sisin-tanin\u2019i Edoma sy ny tany efitr\u2019i Zina ary ny farany atsimon\u2019i Negeba.",
        "2": "Ny sisin-taniny atsimo dia nanomboka teo amin\u2019ny sisin\u2019ny Ranomasin-tsira, teo amin\u2019ilay helodrano mitodika mianatsimo,",
        "3": "ary nianatsimo nankany amin\u2019ny fiakarana Akrabima ka nitohy hatrany Zina, dia niakatra avy teo atsimo nankany Kadesi-barnea ka nitohy hatrany Hezrona, dia niakatra nankany Adara ka nivily nankany Karka,",
        "4": "dia nitohy hatrany Azmona ka nivoaka nankany amin\u2019ny lohasaha falehan-driakan\u2019i Ejipta, ary nifarana tany amin\u2019ny ranomasina. Izany no sisin-taniny atsimo.",
        "5": "Ny sisiny atsinanana dia ny Ranomasin-tsira hatrany amin\u2019ny faran\u2019ny Reniranon\u2019i Jordana. Ary ny sisin-tany tamin\u2019ny zorony avaratra dia nanomboka teo amin\u2019ny helodranomasina, eo amin\u2019ny faran\u2019i Jordana koa.",
        "6": "Niakatra nankany Beti-hogla ilay sisin-tany ka nitohy tany avaratr\u2019i Beti-araba, ary niakatra hatrany amin\u2019ilay vaton\u2019i Bohana zanak\u2019i Robena,",
        "7": "dia niakatra nankany Debira izay eo amin\u2019ny lemaka ivan\u2019i Akora, ka nivily nianavaratra nihazo an\u2019i Gilgala tandrifin\u2019ny fiakarana Adomima izay eo atsimon\u2019ny lohasaha falehan-driaka, ary nitohy nankany amin\u2019ny ranon\u2019i En-semesy, dia nipaka hatrany En-rogela.",
        "8": "Ary nitohy ihany ilay sisin-tany ka niakatra nankany amin\u2019ny lohasahan\u2019ny taranak\u2019i Hinoma, nankeo amin\u2019ny ilany atsimo amin\u2019ny tehezan-kavoanan\u2019ny Jebosita, izany hoe Jerosalema, ary niakatra nankeo amin\u2019ny tampon-tendrombohitra tandrifin\u2019ny ilany andrefana amin\u2019ny lohasahan\u2019i Hinoma. Eo amin\u2019ny sisiny avaratra amin\u2019ny lemaka ivan\u2019ny Refaima io tendrombohitra io.",
        "9": "Ary nosoritana nanomboka teo an-tampon\u2019ilay tendrombohitra ka hatrany amin\u2019ny loharanon\u2019i Neftoa ilay sisin-tany, ary nivoaka nankany amin\u2019ireo tan\u00e0na teny amin\u2019ny Tendrombohitra Efrona, ka nitohy hatrany Bala, izany hoe Kiriata-jearima,",
        "10": "ary avy teo Bala indray no nivily niankandrefana nankany amin\u2019ny Tendrombohitra Seira, ka nitohy hatrany amin\u2019ny tehezany avaratra amin\u2019ny Tendrombohitra Jearima, izany hoe Kesalona, ary nidina nankany Beti-semesy ka nitohy hatrany Timna,",
        "11": "dia nivoaka nankany amin\u2019ny tehezany avaratra amin\u2019i Ekrona, ary avy eo dia nosoritana nankany Sikerona ka nitohy hatrany amin\u2019ny Tendrombohitra Bala ary nivoaka nankany Jabniela, dia nifarana tany amin\u2019ny ranomasina.",
        "12": "Ary ny sisiny andrefana dia ny Ranomasina Lehibe sy ny morontsiraka. Izany no sisin-tany manodidina ny lovan\u2019ny taranak\u2019i Joda, araka ny fianakaviany avy.",
        "13": "Ary nomena anjara teo amin\u2019ny taranak\u2019i Joda i Kaleba zanak\u2019i Jefone, araka ny baikon\u2019i Jehovah tamin\u2019i Josoa. Eny, nomena azy i Kiriata-arba, izany hoe Hebrona. Izany Arba izany no rain\u2019i An\u00e0ka.",
        "14": "Koa noroahin\u2019i Kaleba niala tao ny zanak\u2019i An\u00e0ka telo lahy, dia i Sesay sy Ahimana ary Talmay, izay terak\u2019i An\u00e0ka.",
        "15": "Ary niakatra avy tao i Kaleba ka nankany amin\u2019ireo mponin\u2019i Debira. Kiriata-sefera no anaran\u2019i Debira talohan\u2019izay.",
        "16": "Ary hoy i Kaleba: \u201cIzay mamely an\u2019i Kiriata-sefera ka mahazo an\u2019io tan\u00e0na io, dia homeko ho vadiny i Aksa zanako vavy.\u201d",
        "17": "Dia namabo an\u2019ilay tan\u00e0na i Otniela, zanak\u2019i Kenaza, rahalahin\u2019i Kaleba. Koa nomen\u2019i Kaleba azy i Aksa zanany vavy ho vadiny.",
        "18": "Rehefa nandeha ho any an-tranon\u2019i Otniela i Aksa, dia nampirisihiny foana i Otniela hangataka saha tamin\u2019i Kaleba rainy. Ary nitehaka teo ambony ampondrany i Aksa, ka hoy ny rainy: \u201cInona no ilainao?\u201d",
        "19": "Dia hoy i Aksa: \u201cMba omeo tsodrano aho, fa sombin-tany any atsimo no nomenao ahy, ka mba omeo ahy koa i Golota-maima.\u201d Dia nomeny azy i Golota Ambony sy Golota Ambany.",
        "20": "Izany no lovan\u2019ny fokon\u2019ny taranak\u2019i Joda, araka ny fianakaviany avy.",
        "21": "Ireto avy ny tan\u00e0na teny an-tsisin\u2019ny tanin\u2019ny fokon\u2019ny taranak\u2019i Joda, tandrifin\u2019ny sisin-tanin\u2019i Edoma any atsimo: Kabzela, Edera, Jagora,",
        "22": "Kina, Dimona, Adada,",
        "23": "Kedesy, Hazora, Itnana,",
        "24": "Zifa, Talema, Bealota,",
        "25": "Hazora-hadata, Keriota-hezrona, izany hoe Hazora,",
        "26": "Amama, Sema, Molada,",
        "27": "Hazara-gada, Hesmona, Beti-paleta,",
        "28": "Hazara-soala, Beri-sheba, Biziotia,",
        "29": "Bala, Ima, Azema,",
        "30": "Eltolada, Kesila, Horma,",
        "31": "Ziklaga, Madmana, Sansana,",
        "32": "Lebaota, Silima, Aina, ary Rimona. Sivy amby roapolo ny tan\u00e0na rehetra, mbamin\u2019ny tan\u00e0na keliny.",
        "33": "Ireto avy kosa ny tan\u00e0na tany Sefela: Estaola, Zora, Asna,",
        "34": "Zanoa, En-ganima, Tapoa, Enama,",
        "35": "Jarmota, Adolama, Soko, Azeka,",
        "36": "Saraima, Aditaima, Gadera, ary Gederotaima, izany hoe tan\u00e0na efatra ambin\u2019ny folo mbamin\u2019ny tan\u00e0na keliny.",
        "37": "Anisan\u2019ny tan\u00e0na tany koa i Zenana, Hadasa, Migdala-gada,",
        "38": "Dilana, Mizpe, Joktela,",
        "39": "Lakisy, Bozkata, Eglona,",
        "40": "Kabona, Lamasa, Kitlisa,",
        "41": "Gederota, Beti-dagona, Nama, ary Makeda, izany hoe tan\u00e0na enina ambin\u2019ny folo mbamin\u2019ny tan\u00e0na keliny.",
        "42": "Anisany koa i Libna, Etera, Asana,",
        "43": "Jifta, Asna, Neziba,",
        "44": "Keila, Akziba, ary Maresa, izany hoe tan\u00e0na sivy mbamin\u2019ny tan\u00e0na keliny.",
        "45": "Anisany koa i Ekrona sy ireo tan\u00e0na miankina aminy, mbamin\u2019ny tan\u00e0na keliny,",
        "46": "ary ireo tan\u00e0na manomboka eo Ekrona no miankandrefana, dia izay rehetra akaikin\u2019i Asdoda mbamin\u2019ny tan\u00e0na keliny.",
        "47": "Mbola anisany koa i Asdoda sy ireo tan\u00e0na miankina aminy mbamin\u2019ny tan\u00e0na keliny, ary koa Gaza sy ireo tan\u00e0na miankina aminy mbamin\u2019ny tan\u00e0na keliny, hatrany amin\u2019ny lohasaha falehan-driakan\u2019i Ejipta sy ny Ranomasina Lehibe ary ny faritra amoron-tsiraka.",
        "48": "Ary ireto avy no teny amin\u2019ny faritra be tendrombohitra: Samira, Jatira, Soko,",
        "49": "Dana, Kiriata-sana, izany hoe Debira,",
        "50": "Anaba, Estemo, Anima,",
        "51": "Gosena, Holona, Gilo, izany hoe tan\u00e0na iraika ambin\u2019ny folo mbamin\u2019ny tan\u00e0na keliny.",
        "52": "Anisan\u2019ny tan\u00e0na teny koa i Araba, Doma, Esana,",
        "53": "Janoma, Beti-tapoa, Afeka,",
        "54": "Homta, Kiriata-arba, izany hoe Hebrona, ary Ziora, izany hoe tan\u00e0na sivy mbamin\u2019ny tan\u00e0na keliny.",
        "55": "Anisany koa i Maona, Karmela, Zifa, Jota,",
        "56": "Jezirela, Jokdeama, Zanoa,",
        "57": "Kaina, Gibea, ary Timna, izany hoe tan\u00e0na folo mbamin\u2019ny tan\u00e0na keliny.",
        "58": "Anisany koa i Halola, Beti-zora, Gedora,",
        "59": "Marata, Beti-anota, ary Eltekona, izany hoe tan\u00e0na enina mbamin\u2019ny tan\u00e0na keliny.",
        "60": "Mbola anisany koa i Kiriata-bala, izany hoe Kiriata-jearima, sy Raba, dia tan\u00e0na roa mbamin\u2019ny tan\u00e0na keliny.",
        "61": "Ary ireto avy no teny an-tany efitra: Beti-araba, Midina, Sekaka,",
        "62": "Nibsana, sy ilay Tan\u00e0nan-tsira ary En-jedy, izany hoe tan\u00e0na enina mbamin\u2019ny tan\u00e0na keliny.",
        "63": "Ireo Jebosita nipetraka tao Jerosalema kosa dia tsy voaroakan\u2019ny taranak\u2019i Joda, ka mbola miara-monina aminy ao ihany mandraka androany."
    },
    "16": {
        "1": "Ary ny anjara azon\u2019ny taranak\u2019i Josefa tamin\u2019ny antsapaka dia nanomboka teo amin\u2019ny Reniranon\u2019i Jordana akaikin\u2019i Jeriko, ka nivoaka tany atsinanan\u2019ny ranon\u2019i Jeriko. Namakivaky an\u2019ilay tany efitra izay niakatra avy teo Jeriko izany, ka nankany amin\u2019ny faritra be tendrombohitr\u2019i Betela,",
        "2": "dia nivoaka avy teo Betelan\u2019i Lozy ka nitohy hatrany amin\u2019ny sisin-tanin\u2019ny Arkita ao Atarota,",
        "3": "dia nidina niankandrefana nankany amin\u2019ny sisin-tanin\u2019ny Jafletita ka nitohy hatrany amin\u2019ny sisin\u2019i Beti-horona Ambany sy Gazera, ary nifarana tany amin\u2019ny ranomasina.",
        "4": "Koa naka ny taniny i Manase sy Efraima zanak\u2019i Josefa.",
        "5": "Ary ny sisiny atsinanana amin\u2019ny lovan\u2019ny taranak\u2019i Efraima, araka ny fianakaviany avy, dia i Atarota-adara, ka nitohy hatrany Beti-horona Ambony,",
        "6": "ary nivoaka nankany amin\u2019ny ranomasina. I Mikmeta kosa no tany amin\u2019ny sisiny avaratra. Ary nivily niantsinanana nankany Tanata-silo ilay sisin-tany, ka nitohy niantsinanana nankany Janoha,",
        "7": "dia nidina avy teo Janoha ka nihazo an\u2019i Atarota sy Nara, ary nitohy tany Jeriko ka nipaka hatrany amin\u2019i Jordana.",
        "8": "Avy teo Tapoa kosa ilay sisin-tany no niankandrefana nankany amin\u2019ny lohasaha falehan-driakan\u2019i Kana, ka nifarana tany amin\u2019ny ranomasina. Izany no lovan\u2019ny fokon\u2019ny taranak\u2019i Efraima, araka ny fianakaviany avy,",
        "9": "niampy ny tan\u00e0nany rehetra mbamin\u2019ny tan\u00e0na keliny izay tafiditra tao amin\u2019ny lovan\u2019ny taranak\u2019i Manase.",
        "10": "Ary tsy noroahin\u2019izy ireo ny Kananita monina ao Gazera. Koa mbola monina any Efraima ihany ny Kananita mandraka androany, saingy ampanaovina asa an-terivozona."
    },
    "17": {
        "1": "Ary nahazo ny anjarany tamin\u2019ny antsapaka ny fokon\u2019i Manase lahimatoan\u2019i Josefa, eny, nahazo ny anjarany i Makira lahimatoan\u2019i Manase sady rain\u2019i Gileada, satria izy lehilahy mpiady. Dia lasany i Gileada sy Basana.",
        "2": "Koa nahazo anjara tamin\u2019ny antsapaka ny taranak\u2019i Manase sisa, araka ny fianakaviany avy, dia ny taranak\u2019i Abi-ezera, ny taranak\u2019i Heleka, ny taranak\u2019i Asriela, ny taranak\u2019i Sekema, ny taranak\u2019i Hefera, ary ny taranak\u2019i Semida. Ireo no taranak\u2019i Manase zanak\u2019i Josefa, dia ny lahy araka ny fianakaviany avy.",
        "3": "Fa i Zelofada kosa izay zanak\u2019i Hefera, zanak\u2019i Gileada, zanak\u2019i Makira, zanak\u2019i Manase, dia tsy nanana zanakalahy fa vavy ihany. Ireto avy ny anaran\u2019izy ireo: Mahala, Noa, Hogla, Milka, ary Tirza.",
        "4": "Ary niseho teo anatrehan\u2019i Eleazara mpisorona sy Josoa zanak\u2019i Nona ary ny mpiadidy izy ireo, ka niteny hoe: \u201cI Jehovah no efa nandidy an\u2019i Mosesy hanome anay lova eo amin\u2019ireo anadahinay.\u201d Koa nomena lova teo amin\u2019ny rahalahin-drainy izy ireo, araka ny baikon\u2019i Jehovah.",
        "5": "Ary nahazo anjara folo i Manase, ankoatra ny faritr\u2019i Gileada sy Basana, izay eny ampitan\u2019ny Reniranon\u2019i Jordana,",
        "6": "satria tamin\u2019ny taranak\u2019i Manase dia nomena anjara lova teo amin\u2019ny zanakalahy ny zanakavavy. Koa lasa fananan\u2019ny sisa tamin\u2019ny taranak\u2019i Manase ny faritr\u2019i Gileada.",
        "7": "Ary ny sisin-tanin\u2019i Manase dia nanomboka teo Asera ka hatrany Mikmeta tandrifin\u2019i Sekema, ka nitohy niankavanana hatrany amin\u2019ny faritra misy ny mponin\u2019i En-Tapoa.",
        "8": "Dia lasan\u2019i Manase ny faritr\u2019i Tapoa. Fa an\u2019ny taranak\u2019i Efraima kosa i Tapoa eo amin\u2019ny sisin-tanin\u2019i Manase.",
        "9": "Ary nidina nianatsimo ilay sisin-tany ka nankany amin\u2019ny lohasaha falehan-driakan\u2019i Kana, dia ilay lohasaha nisy an\u2019ireo tan\u00e0nan\u2019i Efraima tao amin\u2019ireo tan\u00e0nan\u2019i Manase. Ary teo avaratr\u2019ilay lohasaha falehan-driaka ny sisin-tanin\u2019i Manase, ka nifarana tany amin\u2019ny ranomasina.",
        "10": "Koa an\u2019i Efraima ny atsimo, fa an\u2019i Manase kosa ny avaratra, ary ny ranomasina no sisin-taniny. Ny sisin-tanin\u2019i Manase any avaratra dia mipaka amin\u2019i Asera, ary ny any atsinanana kosa mipaka amin\u2019i Isakara.",
        "11": "Ary ny anjaran\u2019i Manase dia ireto tan\u00e0na tao amin\u2019ny faritr\u2019i Isakara sy Asera ireto, mbamin\u2019ny mponina tao aminy sy ny tan\u00e0na miankina aminy: Beti-sana, Ibleama, Dora, mbamin\u2019i En-dora sy Tanaka ary Megido, izay faritra telo be havoana.",
        "12": "Tsy vitan\u2019ny taranak\u2019i Manase anefa ny naka an\u2019ireo tan\u00e0na ireo ho fananany. Dia nikiry nipetraka tao amin\u2019ilay tany ihany ny Kananita.",
        "13": "Rehefa nihanahery kosa ny zanak\u2019Israely, dia nampanaoviny asa an-terivozona ny Kananita, fa tsy noroahiny daholo.",
        "14": "Ary hoy ny taranak\u2019i Josefa tamin\u2019i Josoa: \u201cMaro an\u2019isa izao izahay satria notahin\u2019i Jehovah. Koa nahoana no zaran-tany iray monja no nomenao ho anjara lovanay?\u201d",
        "15": "Dia hoy i Josoa tamin\u2019izy ireo: \u201cRaha maro an\u2019isa \u00e0ry ianareo, dia mandehana kapao ny ala ao amin\u2019ny tanin\u2019ny Perizita sy ny Refaima mba hahazoanareo tany hipetrahanareo, fa kely loatra ho anareo ilay faritra be tendrombohitr\u2019i Efraima.\u201d",
        "16": "Ary hoy ny taranak\u2019i Josefa: \u201cTsy ampy ho anay tokoa ilay faritra be tendrombohitra. Izao anefa: Manana kalesin\u2019ady misy lelan\u2019antsy ny Kananita rehetra mipetraka eny amin\u2019ny lemaka iva, dia ireo any Beti-sana mbamin\u2019ny tan\u00e0na miankina aminy, sy ireo eny amin\u2019ny lemaka ivan\u2019i Jezirela.\u201d",
        "17": "Koa hoy i Josoa tamin\u2019ny taranak\u2019i Josefa, dia i Efraima sy Manase: \u201cMaro an\u2019isa ianareo sady mahery, ka tsy tokony ho iray monja ny anjaranareo.",
        "18": "Tokony ho anareo ilay faritra be tendrombohitra manontolo. Koa satria rakotra ala ilay izy, dia kapao ny ala, ka io faritra io no ho sisin-taninareo. Fa tokony horoahinareo ny Kananita, na dia manana kalesin\u2019ady misy lelan\u2019antsy aza izy, ary na matanjaka aza.\u201d"
    },
    "18": {
        "1": "Ary nivory tao Silo ny vahoaka manontolo, dia ny zanak\u2019Israely. Koa napetrak\u2019izy ireo tao ny tranolay fihaonana, satria efa resy teo anoloan\u2019izy ireo ilay tany.",
        "2": "Mbola nisy foko fito tamin\u2019ny zanak\u2019Israely anefa tsy nizarana ny lovany.",
        "3": "Koa hoy i Josoa tamin\u2019ny zanak\u2019Israely: \u201cMandra-pahoviana ianareo no hangataka andro? Rahoviana ianareo vao haka ny tany nomen\u2019i Jehovah Andriamanitry ny razanareo anareo?",
        "4": "Mak\u00e0 lehilahy telo isam-poko, mba hirahiko hitety an\u2019ilay tany ka hanao ny sarin\u2019izy io araka ny lovan\u2019izy ireo, dia hankat\u1ef3 amiko avy eo.",
        "5": "Ary hotsinjarain\u2019izy ireo ho fito ilay tany. Fa i Joda dia hijanona any amin\u2019ny faritra misy azy any atsimo ihany, ary ny taranak\u2019i Josefa hijanona any amin\u2019ny faritra misy azy any avaratra.",
        "6": "Dia ataovy sary ilay tany ka zarao fito. Ary ento at\u1ef3 amiko izany, ka eto aho no hanao antsapaka ho anareo, eo anatrehan\u2019i Jehovah Andriamanitsika.",
        "7": "Fa tsy manana anjara eo aminareo ny Levita, satria ny asa fisoronana ho an\u2019i Jehovah no lovan\u2019izy ireo. Ary i Gada sy Robena ary ny antsasaky ny fokon\u2019i Manase dia efa naka ny lovany teny ampita atsinanan\u2019ny Reniranon\u2019i Jordana, izay nomen\u2019i Mosesy mpanompon\u2019i Jehovah azy.\u201d",
        "8": "Koa niomana handeha ireo lehilahy hanao ny sarin\u2019ilay tany, ka nodidian\u2019i Josoa hoe: \u201cTetezo ilay tany ka ataovy sary, dia miverena at\u1ef3 amiko. Ary eto Silo aho no hanao antsapaka ho anareo eo anatrehan\u2019i Jehovah.\u201d",
        "9": "Dia lasa nitety an\u2019ilay tany ireo lehilahy. Koa nosoratany tao anaty boky ny mombamomba ilay tany izay notsinjaraina ho fito, arakaraka ireo tan\u00e0na. Dia niverina tany amin\u2019i Josoa tao an-toby tao Silo izy ireo.",
        "10": "Ary nanao antsapaka ho azy ireo tao Silo, teo anatrehan\u2019i Jehovah i Josoa. Koa teo no nizarany an\u2019ilay tany ho an\u2019ny zanak\u2019Israely, araka ny anjarany avy.",
        "11": "Ary natao ny antsapaka ka nahazo ny anjarany ny fokon\u2019ny taranak\u2019i Benjamina, araka ny fianakaviany avy. Ny faritra azony dia teo anelanelan\u2019ny an\u2019ny taranak\u2019i Joda sy ny an\u2019ny taranak\u2019i Josefa.",
        "12": "Niainga avy teo Jordana ny sisiny avaratra amin\u2019ny tanin\u2019izy ireo, ka niakatra hatrany amin\u2019ny tehezany avaratra amin\u2019i Jeriko, dia niakatra niankandrefana nihazo ny tendrombohitra, ary nipaka tany amin\u2019ny tany efitr\u2019i Beti-avena.",
        "13": "Ary avy teo ilay sisin-tany no nitohy hatrany amin\u2019ny tehezany atsimo amin\u2019i Lozy, izany hoe Betela, ka nidina nankany Atarota-adara, teo amin\u2019ilay tendrombohitra eo atsimon\u2019i Beti-horona Ambany.",
        "14": "Ary nosoritana ny sisiny andrefana amin\u2019ilay tany, ka teo amin\u2019ilay tendrombohitra tandrifin\u2019ny ilany atsimo amin\u2019i Beti-horona izany no nivily nianatsimo, dia nifarana tany Kiriata-bala, izany hoe Kiriata-jearima, tan\u00e0nan\u2019ny taranak\u2019i Joda. Izany no ilany andrefana.",
        "15": "Ary ny ilany atsimo dia nanomboka teo amin\u2019ny sisin\u2019i Kiriata-jearima, ka niankandrefana nankany amin\u2019ny loharanon\u2019i Neftoa.",
        "16": "Ary nidina nankany amin\u2019ny sisin\u2019ilay tendrombohitra tandrifin\u2019ny lohasahan\u2019ny taranak\u2019i Hinoma izany. Eo amin\u2019ny ilany avaratra amin\u2019ny lemaka ivan\u2019ny Refaima io tendrombohitra io. Dia nidina nankany amin\u2019ny lohasahan\u2019i Hinoma ilay sisin-tany, eny, nankeo amin\u2019ny ilany atsimo amin\u2019ny tehezan-kavoanan\u2019ny Jebosita ka nidina nankany En-rogela.",
        "17": "Ary nosoritana nianavaratra izany, dia nankany En-semesy, ka nitohy hatrany Gelilota izay tandrifin\u2019ny fiakarana Adomima, dia nidina hatrany amin\u2019ilay vaton\u2019i Bohana zanak\u2019i Robena.",
        "18": "Dia nitohy hatrany amin\u2019ny ilany avaratra amin\u2019ilay tehezan-kavoana tandrifin\u2019i Araba izany, ka nidina nankany Araba,",
        "19": "dia nitohy hatrany amin\u2019ny ilany avaratra amin\u2019ny tehezan\u2019i Beti-hogla, ka nifarana tany amin\u2019ny helodrano avaratra amin\u2019ny Ranomasin-tsira, eo amin\u2019ny farany atsimo amin\u2019i Jordana. Izany no sisin-tany atsimo.",
        "20": "Ary i Jordana no sisin-tany amin\u2019ny ilany atsinanana. Izany no lovan\u2019ny taranak\u2019i Benjamina, araka ny fianakaviany avy, araka ny sisin-taniny manodidina.",
        "21": "Ireto avy ny tan\u00e0nan\u2019ny fokon\u2019ny taranak\u2019i Benjamina, araka ny fianakaviany avy: Jeriko, Beti-hogla, Emeka-keziza,",
        "22": "Beti-araba, Zemaraima, Betela,",
        "23": "Avima, Para, Ofra,",
        "24": "Kefara-hamony, Ofny, ary Geba, izany hoe tan\u00e0na roa ambin\u2019ny folo mbamin\u2019ny tan\u00e0na keliny.",
        "25": "Anisany koa i Gibeona, Rama, Berota,",
        "26": "Mizpe, Kefira, Moza,",
        "27": "Rekema, Iripela, Tarala,",
        "28": "Zela, Ha-elefa, Jebosa, izany hoe Jerosalema, sy Gibea, ary Kiriata, dia tan\u00e0na efatra ambin\u2019ny folo mbamin\u2019ny tan\u00e0na keliny. Izany no lovan\u2019ny taranak\u2019i Benjamina, araka ny fianakaviany avy."
    },
    "19": {
        "1": "Ary natao ny antsapaka faharoa ka nahazo ny anjarany i Simeona, eny, ny fokon\u2019ny taranak\u2019i Simeona araka ny fianakaviany avy. Teo amin\u2019ny lovan\u2019ny taranak\u2019i Joda ny lovan\u2019izy ireo.",
        "2": "Koa ireto no lovany: Beri-sheba sy Sheba, Molada,",
        "3": "Hazara-soala, Bala, Azema,",
        "4": "Eltolada, Betola, Horma,",
        "5": "Ziklaga, Beti-markabota, Hazara-sosa,",
        "6": "Beti-lebaota, ary Sarohena, izany hoe tan\u00e0na telo ambin\u2019ny folo mbamin\u2019ny tan\u00e0na keliny.",
        "7": "Anisany koa i Aina, Rimona, Etera, ary Asana, izany hoe tan\u00e0na efatra mbamin\u2019ny tan\u00e0na keliny,",
        "8": "sy ny tan\u00e0na kely rehetra nanodidina an\u2019ireo tan\u00e0na ireo hatrany Baleta-bera, izany hoe Rama any atsimo. Izany no lovan\u2019ny fokon\u2019ny taranak\u2019i Simeona, araka ny fianakaviany avy.",
        "9": "Avy tamin\u2019ny anjaran\u2019ny taranak\u2019i Joda no nakana ny lovan\u2019ny taranak\u2019i Simeona, satria lehibe loatra ho an\u2019ny taranak\u2019i Joda ny anjarany. Koa nahazo anjara teo amin\u2019ny lovan\u2019ny taranak\u2019i Joda ny taranak\u2019i Simeona.",
        "10": "Ary natao ny antsapaka fahatelo ka nahazo ny anjarany ny taranak\u2019i Zebolona, araka ny fianakaviany avy. Nipaka hatrany Sarida ny sisin-tanin\u2019ny lovan\u2019izy ireo.",
        "11": "Ary niakatra niankandrefana nankany Marala izany, ka nitohy hatrany Dabeseta ary nipaka tamin\u2019ilay lohasaha falehan-driaka tandrifin\u2019i Jokneama.",
        "12": "Avy teo Sarida indray izany no niantsinanana tandrifin\u2019ny fiposahan\u2019ny masoandro, dia nankany amin\u2019ny sisin\u2019i Kislota-tabara, ary nivoaka tany Daberata, ka niakatra nankany Jafia,",
        "13": "dia nitohy niantsinanana ihany tandrifin\u2019ny fiposahan\u2019ny masoandro hatrany Gata-hefera sy Ita-kazina, ary nivoaka nankany Rimona, ka nosoritana hatrany Nea.",
        "14": "Teo avaratra dia nihodidina an\u2019i Nea izany ka nitohy hatrany Hanatona. Ary ireto avy ny sisin-taniny: Ny lohasahan\u2019i Jifta-ela,",
        "15": "Katata, Nahalala, Simrona, Idala, ary Betlehema. Tan\u00e0na roa ambin\u2019ny folo izany mbamin\u2019ny tan\u00e0na keliny.",
        "16": "Izany no lovan\u2019ny taranak\u2019i Zebolona, araka ny fianakaviany avy, dia ny tan\u00e0na mbamin\u2019ny tan\u00e0na keliny.",
        "17": "Ary natao ny antsapaka fahefatra ka nahazo ny anjarany i Isakara, eny, ny taranak\u2019i Isakara araka ny fianakaviany avy.",
        "18": "Ireto avy ny sisin-taniny: Jezirela, Kesolota, Sonema,",
        "19": "Hafraima, Siona, Anaharata,",
        "20": "Rabita, Kisiona, Abeza,",
        "21": "Rameta, En-ganima, En-hada, ary Beti-pazeza.",
        "22": "Ary nitohy hatrany Tabara sy Sahazoma ary Beti-semesy izany, ka nifarana teo amin\u2019ny Reniranon\u2019i Jordana. Tan\u00e0na enina ambin\u2019ny folo izany mbamin\u2019ny tan\u00e0na keliny.",
        "23": "Izany no lovan\u2019ny fokon\u2019ny taranak\u2019i Isakara, araka ny fianakaviany avy, dia ny tan\u00e0na mbamin\u2019ny tan\u00e0na keliny.",
        "24": "Ary natao ny antsapaka fahadimy ka nahazo ny anjarany ny fokon\u2019ny taranak\u2019i Asera, araka ny fianakaviany avy.",
        "25": "Ireto avy ny sisin-taniny: Helkata, Haly, Batena, Aksafa,",
        "26": "Alameleka, Amada, ary Misala. Ary niankandrefana nankany Karmela sy Sihora-libnata izany,",
        "27": "dia niverina nankany Beti-dagona tandrifin\u2019ny fiposahan\u2019ny masoandro, ka nipaka tamin\u2019i Zebolona sy ny ilany avaratra amin\u2019ny lohasahan\u2019i Jifta-ela, ary nihazo an\u2019i Beti-emeka sy Neiela, dia nitohy nankany ankavian\u2019i Kabola,",
        "28": "ary nitohy hatrany Ebrona sy Rehoba sy Hamona sy Kana ary hatrany Sidona, izay be mponina.",
        "29": "Ary niverina nankany Rama ilay sisin-tany ka nitohy hatrany Tyro, izay tan\u00e0na voaro mafy. Ary niverina indray nankany Hosa izany, dia nifarana tany amin\u2019ny ranomasina teo amin\u2019ny faritr\u2019i Akziba,",
        "30": "sy Oma sy Afeka ary Rehoba. Tan\u00e0na roa amby roapolo izany mbamin\u2019ny tan\u00e0na keliny.",
        "31": "Izany no lovan\u2019ny fokon\u2019ny taranak\u2019i Asera, araka ny fianakaviany avy, dia ny tan\u00e0na mbamin\u2019ny tan\u00e0na keliny.",
        "32": "Ary natao ny antsapaka fahenina ka nahazo ny anjarany i Naftaly, eny, ny taranak\u2019i Naftaly araka ny fianakaviany avy.",
        "33": "Ny sisin-taniny dia nanomboka teo Halefa teo amin\u2019ilay hazobe tao Zananima, ary nitohy hatrany Adami-nekeba sy Jabniela ka hatrany Lakoma, ary nifarana teo Jordana.",
        "34": "Ary niverina niankandrefana nankany Aznota-tabara ilay sisin-tany, dia nitohy nankany Hokoka, ka nipaka tamin\u2019i Zebolona eo atsimo, sy tamin\u2019i Asera eo andrefana, ary tamin\u2019i Joda eo Jordana, tandrifin\u2019ny fiposahan\u2019ny masoandro.",
        "35": "Ary ireto avy ny tan\u00e0na voaro mafy tao: Zidima, Zera, Hamata, Rakata, Kinereta,",
        "36": "Adama, Rama, Hazora,",
        "37": "Kedesy, Edrehy, En-hazora,",
        "38": "Irona, Migdala-ela, Horema, Beti-anata, ary Beti-semesy. Tan\u00e0na sivy ambin\u2019ny folo izany mbamin\u2019ny tan\u00e0na keliny.",
        "39": "Izany no lovan\u2019ny fokon\u2019ny taranak\u2019i Naftaly araka ny fianakaviany avy, dia ny tan\u00e0na mbamin\u2019ny tan\u00e0na keliny.",
        "40": "Ary natao ny antsapaka fahafito ka nahazo ny anjarany ny fokon\u2019ny taranak\u2019i Dana, araka ny fianakaviany avy.",
        "41": "Ny sisin-tanin\u2019ny lovan\u2019izy ireo dia i Zora, Estaola, Ira-semesy,",
        "42": "Salabima, Aialona, Jitla,",
        "43": "Elona, Timna, Ekrona,",
        "44": "Elteke, Gibetona, Baleta,",
        "45": "Jehoda, Bene-beraka, Gata-rimona,",
        "46": "Me-jarkona, ary Rakona, mbamin\u2019ilay sisin-tany tandrifin\u2019i Jopa.",
        "47": "Kely loatra ho an\u2019ny taranak\u2019i Dana anefa ny taniny, ka niakatra hiady tamin\u2019i Lesema izy ireo, dia naka azy io ho babo sy namely azy tamin\u2019ny lelan-tsabatra. Ary naka an\u2019ilay tan\u00e0na ho fananany izy ireo ka nonina tao. Dia nantsoin\u2019izy ireo hoe Dana i Lesema, araka ny anaran\u2019i Dana razambeny.",
        "48": "Izany no lovan\u2019ny fokon\u2019ny taranak\u2019i Dana, araka ny fianakaviany avy, dia ny tan\u00e0na mbamin\u2019ny tan\u00e0na keliny.",
        "49": "Koa vitan\u2019ny zanak\u2019Israely ny fizarana ilay tany ho fananany, araka ny faritra tao. Ary nomen\u2019izy ireo lova teo aminy i Josoa zanak\u2019i Nona.",
        "50": "Araka ny baikon\u2019i Jehovah, dia nomen\u2019izy ireo ho lovany i Timnata-sera izay tan\u00e0na nangatahiny, teo amin\u2019ny faritra be tendrombohitr\u2019i Efraima. Koa nanorina an\u2019ilay tan\u00e0na izy ka nonina tao.",
        "51": "Ireo no lova nozaraina tamin\u2019ny alalan\u2019ny antsapaka tao Silo, teo anatrehan\u2019i Jehovah, teo amin\u2019ny fidirana amin\u2019ny tranolay fihaonana, ka i Eleazara mpisorona sy Josoa zanak\u2019i Nona ary ireo lohan\u2019ny fianakaviamben\u2019ireo fokon\u2019ny zanak\u2019Israely no nizara izany. Dia nifarana ny fizarana an\u2019ilay tany."
    },
    "20": {
        "1": "Ary hoy i Jehovah tamin\u2019i Josoa:",
        "2": "\u201cMitenena amin\u2019ny zanak\u2019Israely hoe: \u2018Atokany ireo tan\u00e0na fialokalofana ho anareo, izay efa nolazaiko taminareo tamin\u2019ny alalan\u2019i Mosesy,",
        "3": "mba handosiran\u2019izay sendra nahafaty olona * tsy nahy. Ho fialokalofana ho anareo ireny tan\u00e0na ireny, mba tsy ho azon\u2019ny mpamaly ra ianareo.",
        "4": "Dia handositra any amin\u2019ny iray amin\u2019ireny tan\u00e0na ireny ilay nahafaty olona, ka hitsangana eo amin\u2019ny fidirana amin\u2019ny vavahady ary handahatra ny teniny eo anatrehan\u2019ny anti-panahy ao. Ary horaisin\u2019izy ireo ao an-tan\u00e0na izy, ka homeny toerana ao, dia hiara-monina amin\u2019izy ireo.",
        "5": "Koa tsy hatolotr\u2019izy ireo eo an-tanan\u2019ny mpamaly ra izy raha enjehin\u2019ny mpamaly ra. Tsy fanahy iniany mantsy ny namely nahafaty an\u2019ilay namany, sady tsy nankahala azy izy talohan\u2019izay.",
        "6": "Dia hitoetra ao amin\u2019izany tan\u00e0na izany izy, mandra-pijorony hotsaraina eo anatrehan\u2019ny vahoaka, sy mandra-pahafatin\u2019ilay mpisoronabe am-perinasa amin\u2019izany fotoana izany. Aorian\u2019izay izy vao mahazo mody any an-tan\u00e0nany sy ao an-tranony, any amin\u2019ilay tan\u00e0na nialany tamin\u2019izy nandositra.\u2019\u201d",
        "7": "Koa nohamasinin\u2019izy ireo i Kedesy any Galilia any amin\u2019ny faritra be tendrombohitr\u2019i Naftaly, sy Sekema any amin\u2019ny faritra be tendrombohitr\u2019i Efraima, ary Kiriata-arba, izany hoe Hebrona, any amin\u2019ny faritra be tendrombohitr\u2019i Joda.",
        "8": "Ary ireto avy no nomen\u2019izy ireo teny amin\u2019ny faritra atsinanan\u2019ny Reniranon\u2019i Jordana, akaikin\u2019i Jeriko: I Bezera any an-tany efitra eny amin\u2019ny lembalemba no avy tamin\u2019ny fokon\u2019i Robena; Ramota any Gileada no avy tamin\u2019ny fokon\u2019i Gada; ary Golana any Basana no avy tamin\u2019ny fokon\u2019i Manase.",
        "9": "Ireo no tan\u00e0na nomena ho an\u2019ny zanak\u2019Israely rehetra sy ho an\u2019ny vahiny monina eo aminy, mba handosiran\u2019izay nahafaty olona * tsy nahy. Amin\u2019izay dia tsy ho fatin\u2019ny tanan\u2019ny mpamaly ra izy, mandra-pijorony eo anatrehan\u2019ny vahoaka."
    },
    "21": {
        "1": "Ary ireo lohan\u2019ny fianakaviamben\u2019ny Levita dia nanatona an\u2019i Eleazara mpisorona sy Josoa zanak\u2019i Nona sy ny lohan\u2019ny fianakaviamben\u2019ireo fokon\u2019ny zanak\u2019Israely,",
        "2": "ka niteny tamin\u2019izy ireo tao Silo, tany Kanana, nanao hoe: \u201cEfa nandidy tamin\u2019ny alalan\u2019i Mosesy i Jehovah fa homena tan\u00e0na honenana izahay, ary koa kijana ho an\u2019ny biby fiompinay.\u201d",
        "3": "Koa nomen\u2019ny Israelita tan\u00e0na sy kijana avy tamin\u2019ny lovany ny Levita, araka ny baikon\u2019i Jehovah.",
        "4": "Ary natao ny antsapaka ka nahazo ny anjarany ny fianakavian\u2019ny Kehatita. Koa ny azon\u2019ny taranak\u2019i Arona mpisorona anisan\u2019ny Levita, dia tan\u00e0na telo ambin\u2019ny folo avy tamin\u2019ny fokon\u2019i Joda sy ny fokon\u2019ny Simeonita ary ny fokon\u2019i Benjamina.",
        "5": "Ary ny azon\u2019ny sisa tamin\u2019ny taranak\u2019i Kehata tamin\u2019ny antsapaka, dia tan\u00e0na folo avy tamin\u2019ny fianakavian\u2019ny fokon\u2019i Efraima, sy ny fokon\u2019i Dana, ary ny antsasaky ny fokon\u2019i Manase.",
        "6": "Ary ny azon\u2019ny taranak\u2019i Gersona tamin\u2019ny antsapaka, dia tan\u00e0na telo ambin\u2019ny folo avy tamin\u2019ny fianakavian\u2019ny fokon\u2019i Isakara, sy ny fokon\u2019i Asera, sy ny fokon\u2019i Naftaly, ary ny antsasaky ny fokon\u2019i Manase any Basana.",
        "7": "Ary ny azon\u2019ny taranak\u2019i Merary araka ny fianakaviany avy, dia tan\u00e0na roa ambin\u2019ny folo, avy tamin\u2019ny fokon\u2019i Robena sy ny fokon\u2019i Gada ary ny fokon\u2019i Zebolona.",
        "8": "Dia nomen\u2019ny zanak\u2019Israely ho an\u2019ny Levita tamin\u2019ny alalan\u2019ny antsapaka ireo tan\u00e0na ireo sy ny kijanany, araka izay nandidian\u2019i Jehovah tamin\u2019ny alalan\u2019i Mosesy.",
        "9": "Koa avy tamin\u2019ny fokon\u2019ny taranak\u2019i Joda sy ny fokon\u2019ny taranak\u2019i Simeona no nanomezana ireo tan\u00e0na voatonona anarana eto,",
        "10": "izay azon\u2019ny taranak\u2019i Arona, izany hoe ny fianakavian\u2019ny Kehatita taranak\u2019i Levy, noho izy ireo nahazo ny antsapaka voalohany:",
        "11": "Nomena azy i Kiriata-arba, izany hoe Hebrona, any amin\u2019ny faritra be tendrombohitr\u2019i Joda, mbamin\u2019ny kijana manodidina azy. Izany Arba izany no rain\u2019i An\u00e0ka.",
        "12": "Ary nomena ho fananan\u2019i Kaleba zanak\u2019i Jefone ny faritra ambanivohitr\u2019ilay tan\u00e0na mbamin\u2019ny tan\u00e0na keliny.",
        "13": "Ary nomena ho an\u2019ny taranak\u2019i Arona mpisorona ilay tan\u00e0na fialokalofan\u2019ny nahafaty olona, dia ny tan\u00e0nan\u2019i Hebrona sy ny kijanany. Nomena azy koa i Libna sy ny kijanany,",
        "14": "Jatira sy ny kijanany, Estemoa sy ny kijanany,",
        "15": "Holona sy ny kijanany, Debira sy ny kijanany,",
        "16": "Aina sy ny kijanany, Jota sy ny kijanany, ary Beti-semesy sy ny kijanany. Koa tan\u00e0na sivy no avy tamin\u2019ireo foko roa ireo.",
        "17": "Ary ny avy tamin\u2019ny fokon\u2019i Benjamina dia i Gibeona sy ny kijanany, Geba sy ny kijanany,",
        "18": "Anatota sy ny kijanany, ary Almona sy ny kijanany, izany hoe tan\u00e0na efatra.",
        "19": "Koa ny tan\u00e0na rehetran\u2019ny mpisorona taranak\u2019i Arona, dia tan\u00e0na telo ambin\u2019ny folo mbamin\u2019ny kijanany.",
        "20": "Ary natao ny antsapaka ka nahazo tan\u00e0na avy tamin\u2019ny fokon\u2019i Efraima ny fianakavian\u2019ny taranak\u2019i Kehata, izany hoe ny Levita sisa tamin\u2019ny taranak\u2019i Kehata.",
        "21": "Koa nomena azy ny tan\u00e0na fialokalofan\u2019ny nahafaty olona, dia ny tan\u00e0nan\u2019i Sekema sy ny kijanany eny amin\u2019ny faritra be tendrombohitr\u2019i Efraima, ary koa Gazera sy ny kijanany,",
        "22": "Kibzaima sy ny kijanany, ary Beti-horona sy ny kijanany. Tan\u00e0na efatra izany.",
        "23": "Ny azony avy tamin\u2019ny fokon\u2019i Dana dia i Elteke sy ny kijanany, Gibetona sy ny kijanany,",
        "24": "Aialona sy ny kijanany, ary Gata-rimona sy ny kijanany, izany hoe tan\u00e0na efatra.",
        "25": "Ary ny azony avy tamin\u2019ny antsasaky ny fokon\u2019i Manase dia i Tanaka sy ny kijanany, ary Gata-rimona sy ny kijanany, izany hoe tan\u00e0na roa.",
        "26": "Koa folo ny tan\u00e0na rehetra mbamin\u2019ny kijanany azon\u2019ny sisa tamin\u2019ny fianakavian\u2019ny taranak\u2019i Kehata.",
        "27": "Ary nahazo tan\u00e0na avy tamin\u2019ny antsasaky ny fokon\u2019i Manase ny taranak\u2019i Gersona anisan\u2019ny fianakavian\u2019ny Levita, dia ilay tan\u00e0na fialokalofan\u2019ny nahafaty olona, izany hoe ny tan\u00e0nan\u2019i Golana any Basana sy ny kijanany. Azony koa i Bestera sy ny kijanany. Tan\u00e0na roa izany.",
        "28": "Ny azony avy tamin\u2019ny fokon\u2019i Isakara dia i Kisiona sy ny kijanany, Daberata sy ny kijanany,",
        "29": "Jarmota sy ny kijanany, ary En-ganima sy ny kijanany, izany hoe tan\u00e0na efatra.",
        "30": "Ny azony avy tamin\u2019ny fokon\u2019i Asera dia i Misala sy ny kijanany, Abdona sy ny kijanany,",
        "31": "Helkata sy ny kijanany, ary Rehoba sy ny kijanany, izany hoe tan\u00e0na efatra.",
        "32": "Ary ny azony avy tamin\u2019ny fokon\u2019i Naftaly dia ilay tan\u00e0na fialokalofan\u2019ny nahafaty olona, izany hoe ny tan\u00e0nan\u2019i Kedesy any Galilia sy ny kijanany. Azony koa i Hamota-dora sy ny kijanany, ary Kartana sy ny kijanany. Tan\u00e0na telo izany.",
        "33": "Koa ny tan\u00e0na rehetran\u2019ny Gersonita, araka ny fianakaviany avy, dia tan\u00e0na telo ambin\u2019ny folo mbamin\u2019ny kijanany.",
        "34": "Ary nahazo tan\u00e0na avy tamin\u2019ny fokon\u2019i Zebolona ny fianakavian\u2019ny taranak\u2019i Merary, eny, ny Levita sisa, dia ny tan\u00e0nan\u2019i Jokneama sy ny kijanany, Karta sy ny kijanany,",
        "35": "Dimna sy ny kijanany, ary Nahalala sy ny kijanany, izany hoe tan\u00e0na efatra.",
        "36": "Ny azony avy tamin\u2019ny fokon\u2019i Robena dia i Bezera sy ny kijanany, Jahaza sy ny kijanany,",
        "37": "Kedemota sy ny kijanany, ary Mefata sy ny kijanany, izany hoe tan\u00e0na efatra.",
        "38": "Ary ny azony avy tamin\u2019ny fokon\u2019i Gada dia ilay tan\u00e0na fialokalofan\u2019ny nahafaty olona, izany hoe ny tan\u00e0nan\u2019i Ramota any Gileada sy ny kijanany. Azony koa i Mahanaima sy ny kijanany,",
        "39": "Hesbona sy ny kijanany, ary Jazera sy ny kijanany. Tan\u00e0na efatra izy rehetra.",
        "40": "Koa ny tan\u00e0na rehetra lasan\u2019ny taranak\u2019i Merary araka ny fianakaviany avy, izay sisa tamin\u2019ny fianakavian\u2019ny Levita, dia tan\u00e0na roa ambin\u2019ny folo azony tamin\u2019ny antsapaka.",
        "41": "Ary ny tan\u00e0na rehetran\u2019ny Levita teo amin\u2019ny lovan\u2019ny zanak\u2019Israely, dia tan\u00e0na valo amby efapolo mbamin\u2019ny kijanany.",
        "42": "Samy nanana kijana nanodidina azy ireo tan\u00e0na ireo, eny, toy izany ny tan\u00e0na rehetra.",
        "43": "Koa nomen\u2019i Jehovah ny Israely ilay tany manontolo izay efa nianianany homena ny razan\u2019izy ireo. Dia nalain\u2019izy ireo ho fananany izany ka nonenany.",
        "44": "Ary nataon\u2019i Jehovah mandry feizay teo anivon\u2019ny fahavalony rehetra nanodidina izy ireo, araka izay nianianany tamin\u2019ny razan\u2019izy ireo, ka tsy nisy nahatohitra azy ny fahavalony rehetra, na iray aza. Efa natolotr\u2019i Jehovah teo an-tanany avokoa ny fahavalony rehetra.",
        "45": "Tsy nisy tsy tanteraka na iray aza ny zava-tsoa rehetra nampanantenain\u2019i Jehovah tamin\u2019ny taranak\u2019Israely, fa tanteraka avokoa izy rehetra."
    },
    "22": {
        "1": "Tamin\u2019izay dia nantsoin\u2019i Josoa ny Robenita sy ny Gadita ary ny antsasaky ny fokon\u2019i Manase,",
        "2": "ka nilazany hoe: \u201cIanareo efa nitandrina izay rehetra nandidian\u2019i Mosesy mpanompon\u2019i Jehovah anareo, sady nankat\u00f2 ny teniko tamin\u2019izay rehetra nandidiako anareo.",
        "3": "Tsy nandao ny rahalahinareo ianareo nandritra ireny andro maro ireny ka mandraka androany, sady nitandrina ny didin\u2019i Jehovah Andriamanitrareo.",
        "4": "Ary efa nataon\u2019i Jehovah Andriamanitrareo mandry feizay izao ny rahalahinareo, araka izay nampanantenainy azy. Koa ankehitriny, miverena any amin\u2019ny tranolainareo, any amin\u2019ny taninareo, izay nomen\u2019i Mosesy mpanompon\u2019i Jehovah anareo eny ampitan\u2019ny Reniranon\u2019i Jordana.",
        "5": "Tandremo tsara fotsiny ny didy aman-dal\u00e0na izay nandidian\u2019i Mosesy mpanompon\u2019i Jehovah anareo, ka tiavo i Jehovah Andriamanitrareo, mandehana amin\u2019ny lalany rehetra, tandremo ny didiny, mifikira mafy aminy, ary manompoa azy amin\u2019ny fonareo manontolo sy ny tenanareo manontolo.\u201d",
        "6": "Dia nitso-drano azy ireo i Josoa, ka nandefa azy nody tany amin\u2019ny tranolainy avy.",
        "7": "Efa nomen\u2019i Mosesy fanomezana tany Basana ny antsasaky ny fokon\u2019i Manase, fa ny antsasany kosa nomen\u2019i Josoa fanomezana niaraka tamin\u2019ny rahalahiny tet\u1ef3 ampita andrefan\u2019i Jordana. Ary rehefa nandefa azy ho any amin\u2019ny tranolainy avy i Josoa, dia nitso-drano azy koa.",
        "8": "Hoy koa izy tamin\u2019izy ireo: \u201cModia any amin\u2019ny tranolainareo avy, miaraka amin\u2019ny harem-be sy biby fiompy maro be, ary koa volafotsy sy volamena sy varahina sy vy ary fitafiana be dia be. Alaivo ny zavatra nobaboina avy tamin\u2019ny fahavalonareo, ka zarao ho anareo sy ny rahalahinareo.\u201d",
        "9": "Dia lasa ny taranak\u2019i Robena sy ny taranak\u2019i Gada ary ny antsasaky ny fokon\u2019i Manase, ka nandao ny zanak\u2019Israely tao Silo, tany Kanana, mba hody any Gileada, any amin\u2019ilay tanin\u2019izy ireo, izay efa nanorenany ny fonenany araka ny baikon\u2019i Jehovah tamin\u2019ny alalan\u2019i Mosesy.",
        "10": "Rehefa tonga teo amin\u2019ny faritr\u2019i Jordana tao amin\u2019ny tany Kanana ny taranak\u2019i Robena sy ny taranak\u2019i Gada ary ny antsasaky ny fokon\u2019i Manase, dia nanorina alitara lehibe teo akaikin\u2019i Jordana.",
        "11": "Tat\u1ef3 aoriana dia ren\u2019ny zanak\u2019Israely hoe: \u201cNy taranak\u2019i Robena sy ny taranak\u2019i Gada ary ny antsasaky ny fokon\u2019i Manase, hono, nanorina alitara eo amin\u2019ny sisin\u2019ny tany Kanana, eo amin\u2019ny faritr\u2019i Jordana, et\u1ef3 amin\u2019ny ilany andrefana misy ny zanak\u2019Israely.\u201d",
        "12": "Koa rehefa nandre izany ny zanak\u2019Israely, dia nivory tao Silo izy rehetra mba hiakatra hanafika azy ireo.",
        "13": "Ary nirahin\u2019ny zanak\u2019Israely i Finehasa zanak\u2019i Eleazara mpisorona, hankany amin\u2019ny taranak\u2019i Robena sy ny taranak\u2019i Gada ary ny antsasaky ny fokon\u2019i Manase, tany Gileada.",
        "14": "Nisy mpiadidy folo nirahina niaraka taminy, dia mpiadidy iray isaky ny fianakaviambe * teo amin\u2019ny foko rehetran\u2019ny Israely. Ary ireo dia samy lohan\u2019ny fianakaviambe avy amin\u2019ireo rainy sady mpifehy ny arivo teo amin\u2019ny Israely.",
        "15": "Dia tonga tany amin\u2019ny taranak\u2019i Robena sy ny taranak\u2019i Gada ary ny antsasaky ny fokon\u2019i Manase, tany Gileada, izy ireo, ka niteny hoe:",
        "16": "\u201cIzao no nolazain\u2019ny vahoakan\u2019i Jehovah manontolo: \u2018Ahoana izao fivadihanareo amin\u2019ny Andriamanitry ny Israely izao? Nahoana ianareo ankehitriny no miala tsy manaraka an\u2019i Jehovah, ka nanorina alitara ho anareo mba hikomianareo amin\u2019i Jehovah?",
        "17": "Mbola tsy ampy antsika angaha ny fahadisoana tany Peora? Isika aza mbola tsy voadio amin\u2019izany akory mandraka androany, na dia efa nanjo ny vahoakan\u2019i Jehovah aza ny loza.",
        "18": "Ianareo indray anefa izao no miala tsy manaraka an\u2019i Jehovah. Raha mikomy amin\u2019i Jehovah ianareo anio, dia amin\u2019ny vahoakan\u2019Israely manontolo izy no ho tezitra rahampitso.",
        "19": "Raha maloto ny taninareo, dia miampit\u00e0 at\u1ef3 amin\u2019ny tanin\u2019i Jehovah izay itoeran\u2019ny tranolain\u2019i Jehovah, ary miaraha monina aminay. Fa aza mikomy amin\u2019i Jehovah ary aza mitaona anay hikomy, ka manorina alitara ho anareo ankoatra an\u2019ilay alitaran\u2019i Jehovah Andriamanitsika.",
        "20": "Tsy i Akana zanak\u2019i Zera ve no nivadika tamin\u2019Andriamanitra, ka tsy nankat\u00f2 ny didy momba ny zavatra voatokana haringana? Tsy ny vahoakan\u2019Israely manontolo ve anefa no niharan\u2019ny fahatezerana? Koa tsy izy irery no maty noho ny fahadisoany.\u2019\u201d",
        "21": "Dia hoy ny navalin\u2019ny taranak\u2019i Robena sy ny taranak\u2019i Gada ary ny antsasaky ny fokon\u2019i Manase, tamin\u2019ireo mpifehy ny arivo teo amin\u2019ny Israely:",
        "22": "\u201cIlay Mahery, ilay Andriamanitra, dia i Jehovah, eny, Ilay Mahery, ilay Andriamanitra, dia i Jehovah no mahalala, ary hahalala koa ny Israely. Raha mikomy sy mivadika aminao izahay, Jehovah \u00f4, dia aza mamonjy anay anio.",
        "23": "I Jehovah mihitsy no hamantatra raha toa izahay ka nanorina alitara mba hialana tsy hanaraka an\u2019i Jehovah, sy mba hanolorana fanatitra dorana sy fanatitra varimbazaha ary sorona iombonana eo amboniny.",
        "24": "Nanao izany kosa izahay noho ny fanahiana sao hiteny amin\u2019ny zanakay ny zanakareo indray andro any hoe: \u2018Misy zavatra iombonanareo amin\u2019i Jehovah Andriamanitry ny Israely angaha moa?",
        "25": "Sady i Jordana koa efa nataon\u2019i Jehovah ho sisin-tany mampisaraka anay aminareo taranak\u2019i Robena sy taranak\u2019i Gada. Koa tsy manana anjara amin\u2019i Jehovah ianareo.\u2019 Dia azo antoka fa hampitsahatra ny zanakay tsy hatahotra an\u2019i Jehovah intsony ny zanakareo.",
        "26": "\u201cFa hoy izahay: \u2018Andao hanorina alitara ho antsika. Tsy hanolorana fanatitra dorana anefa izany na hanaovana sorona,",
        "27": "fa mba ho vavolombelona aminay sy aminareo ary ny taranaka mandimby antsika, fa hanao ny fanompoana an\u2019i Jehovah eo anatrehany izahay, sady hitondra fanatitra dorana sy sorona ary sorona iombonana. Amin\u2019izay dia tsy hilaza amin\u2019ny zanakay ny zanakareo indray andro any hoe: \u201cTsy manana anjara amin\u2019i Jehovah ianareo.\u201d\u2019",
        "28": "Koa hoy izahay: \u2018Raha milaza izany amintsika sy amin\u2019ny taranatsika ry zareo indray andro any, dia hiteny isika hoe: \u201cJereo ny alitara nataon\u2019ny razanay fa mitovy amin\u2019ilay alitaran\u2019i Jehovah. Tsy hanolorana fanatitra dorana anefa izany na hanaovana sorona, fa ho vavolombelona aminay sy aminareo.\u201d\u2019",
        "29": "Sanatria anay ny hikomy amin\u2019i Jehovah an-tsitrapo sy hiala tsy hanaraka an\u2019i Jehovah, ka hanorina alitara hafa hanolorana fanatitra dorana sy fanatitra varimbazaha ary sorona, ankoatra an\u2019ilay alitaran\u2019i Jehovah Andriamanitsika izay eo anoloan\u2019ny tranolainy!\u201d",
        "30": "Koa rehefa nandre ny tenin\u2019ny taranak\u2019i Robena sy ny taranak\u2019i Gada ary ny taranak\u2019i Manase i Finehasa mpisorona mbamin\u2019ireo niaraka taminy, izany hoe ny mpiadidy vahoaka sy ny mpifehy ny arivo teo amin\u2019ny Israely, dia nahafaly azy ireo izany.",
        "31": "Koa hoy i Finehasa zanak\u2019i Eleazara mpisorona, tamin\u2019ny taranak\u2019i Robena sy ny taranak\u2019i Gada ary ny taranak\u2019i Manase: \u201cFantatray androany fa eo amintsika i Jehovah, satria tsy nivadika tamin\u2019i Jehovah ianareo. Ankehitriny dia nanafaka ny zanak\u2019Israely teo an-tanan\u2019i Jehovah ianareo.\u201d",
        "32": "Dia niala teo amin\u2019ny taranak\u2019i Robena sy ny taranak\u2019i Gada tany Gileada i Finehasa zanak\u2019i Eleazara mpisorona mbamin\u2019ny mpiadidy, ka niverina tany amin\u2019ny zanak\u2019Israely tany Kanana, ary nanao tatitra tamin\u2019izy ireo.",
        "33": "Koa nahafaly ny zanak\u2019Israely izany, ka nisaotra an\u2019Andriamanitra izy ireo. Ary tsy niresadresaka intsony izy ireo hoe hiakatra hanafika ny tany nonenan\u2019ny taranak\u2019i Robena sy ny taranak\u2019i Gada, ka hanimba izany.",
        "34": "Dia nanome anarana an\u2019ilay alitara ny taranak\u2019i Robena sy ny taranak\u2019i Gada, satria \u201cio no vavolombelona amintsika fa i Jehovah no tena Andriamanitra.\u201d"
    },
    "23": {
        "1": "Ary efa nataon\u2019i Jehovah mandry feizay teo anivon\u2019ny fahavalony rehetra nanodidina ny Israely. Andro maro taorian\u2019izay, rehefa antitra sady nandroso taona i Josoa,",
        "2": "dia nantsoiny ny Israely rehetra, izany hoe ny anti-panahy sy ireo lohany teo amin\u2019izy ireo ary ny mpitsarany sy ny mpiadidiny. Dia hoy izy tamin\u2019ireo: \u201cEfa antitra sady mandroso taona aho.",
        "3": "Ary efa hitanareo ny zava-drehetra nataon\u2019i Jehovah Andriamanitrareo tamin\u2019ireo firenena rehetra ireo, noho ny aminareo. I Jehovah Andriamanitrareo no niady ho anareo.",
        "4": "Efa nozaraiko ho lovan\u2019ny fokonareo tamin\u2019ny alalan\u2019ny antsapaka koa, ny tanin\u2019ireo firenena sisa tavela sy ny firenena rehetra naringako, hatrany amin\u2019ny Reniranon\u2019i Jordana ka hatrany amin\u2019ny Ranomasina Lehibe any amin\u2019ny filentehan\u2019ny masoandro.",
        "5": "Ary i Jehovah Andriamanitrareo no nanala azy ireo tsy ho eo anatrehanareo, ka nandroaka azy noho ny aminareo. Dia nalainareo ho fanananareo ny tanin\u2019izy ireo, araka izay nampanantenain\u2019i Jehovah Andriamanitrareo anareo.",
        "6": "\u201cAoka ianareo ho be herim-po ka hitandrina sy hanao izay rehetra voasoratra ao amin\u2019ny boky misy ny lal\u00e0n\u2019i Mosesy. Aza miala amin\u2019izany mihitsy, na mivily miankavanana na miankavia.",
        "7": "Ary aza mifanerasera mihitsy amin\u2019ireo firenena mbola tavela eo aminareo ireo. Aza manonona ny anaran\u2019ny andriamaniny na mianiana amin\u2019ny anaran\u2019ireny, na manompo an\u2019ireny na miankohoka eo anatrehany.",
        "8": "Fa i Jehovah Andriamanitrareo no tokony hifikiranareo mafy, toy izay efa nataonareo mandraka androany.",
        "9": "Ary handroaka firenena lehibe sy mahery tsy ho eo anatrehanareo i Jehovah. Fa tsy nisy olona nahatohitra anareo mandraka androany.",
        "10": "Lehilahy iray monja aminareo no hanenjika arivo, satria i Jehovah Andriamanitrareo no miady ho anareo, araka izay efa nampanantenainy anareo.",
        "11": "Koa mitandrema tsara foana mba ho tia an\u2019i Jehovah Andriamanitrareo.",
        "12": "\u201cFa raha miala aminy kosa ianareo ka mifikitra amin\u2019ny sisa tavela amin\u2019ireo firenena mbola eo aminareo ireo, ary mifanambady * amin\u2019ireo ka mifanerasera aminy ary izy ireo koa mifanerasera aminareo,",
        "13": "dia fantaro tsara fa tsy handroaka an\u2019ireo firenena ireo intsony noho ny aminareo i Jehovah Andriamanitrareo. Ho vela-pandrika sy fandrika ho anareo izy ireo, sady ho karavasy hikapoka ny tehezanareo sy ho tsilo ao anaty masonareo, mandra-paharipakareo tanteraka tsy ho eto amin\u2019ity tany soa efa nomen\u2019i Jehovah Andriamanitrareo anareo ity.",
        "14": "\u201cEfa handeha amin\u2019ny lalana falehan\u2019ny tany rehetra aho izao. Ary fantatrareo tsara amin\u2019ny fonareo manontolo sy ny tenanareo manontolo, fa tsy nisy tsy tanteraka na iray aza ny fampanantenana rehetra nolazain\u2019i Jehovah Andriamanitrareo taminareo. Efa tanteraka taminareo avokoa izy rehetra. Tsy nisy tsy tanteraka na iray aza.",
        "15": "Eny, efa tanteraka taminareo avokoa ny fampanantenana rehetra nolazain\u2019i Jehovah Andriamanitrareo taminareo. Toy ny efa nahatanterahan\u2019izany taminareo no hampiharan\u2019i Jehovah aminareo koa ny ozona rehetra nolazainy, mandra-pandringany anareo tsy ho eto amin\u2019ity tany soa efa nomen\u2019i Jehovah Andriamanitrareo anareo ity,",
        "16": "raha toa ianareo ka mivadika amin\u2019ny fifanekena nataon\u2019i Jehovah Andriamanitrareo izay nandidiany anareo, ary manompo andriamani-kafa sy miankohoka eo anatrehan\u2019ireny. Koa hirehitra aminareo tokoa ny fahatezeran\u2019i Jehovah, ka tsy ho ela ianareo dia ho ripaka tsy ho eto amin\u2019ity tany soa efa nomeny anareo ity.\u201d"
    },
    "24": {
        "1": "Dia novorin\u2019i Josoa tao Sekema ny foko rehetran\u2019ny Israely, ary nantsoiny ny anti-panahy sy ireo lohany teo amin\u2019ny Israely sy ny mpitsarany ary ny mpiadidiny. Koa nitsangana teo anatrehan\u2019Andriamanitra ireo.",
        "2": "Ary hoy i Josoa tamin\u2019ny olona rehetra: \u201cIzao no nolazain\u2019i Jehovah Andriamanitry ny Israely: \u2018Tany ampitan\u2019ny Renirano no nonenan\u2019ny razanareo taloha ela be, dia i Tera, rain\u2019i Abrahama sy Nahora. Ary nanompo andriamani-kafa izy ireo.",
        "3": "\u201c\u2018Rehefa nandeha ny fotoana, dia nalaiko avy tany ampitan\u2019ny Renirano i Abrahama razambenareo, ka nentiko nitety ny tany Kanana manontolo, ary nataoko maro ny taranany. Koa nomeko azy i Isaka.",
        "4": "Ary nomeko an\u2019i Isaka i Jakoba sy Esao. Tat\u1ef3 aoriana dia nomeko ho fananan\u2019i Esao ny Tendrombohitra Seira. Fa i Jakoba sy ny zanany kosa nidina tany Ejipta.",
        "5": "Rehefa nandeha ny fotoana, dia naniraka an\u2019i Mosesy sy Arona aho, ka namely an\u2019i Ejipta tamin\u2019ny loza, ary nitondra anareo nivoaka avy tany.",
        "6": "Rehefa nentiko nivoaka avy tany Ejipta ny razanareo, dia tonga teo amin\u2019ny ranomasina. Ary nanenjika azy hatreny amin\u2019ny Ranomasina Mena ny Ejipsianina, izay nitondra kalesin\u2019ady sy mpitaingin-tsoavaly.",
        "7": "Tamin\u2019izay ny razanareo dia nitaraina mafy tamin\u2019i Jehovah. Koa nasiany haizina nanelanelana anareo sy ny Ejipsianina, ary natontany tamin\u2019izy ireo ny ranomasina ka nataony nandifotra azy. Dia hitan\u2019ny masonareo ny nataoko tany Ejipta. Ary nitoetra tany an-tany efitra andro maro ianareo.",
        "8": "\u201c\u2018Farany, dia nentiko teny amin\u2019ny tanin\u2019ny Amorita nonina teny ampitan\u2019ny Reniranon\u2019i Jordana ianareo. Ary niady taminareo izy ireo, ka natolotro teo an-tananareo, mba hakanareo ny taniny ho fanananareo. Dia naringako tsy ho eo anatrehanareo izy ireo.",
        "9": "Ary niady tamin\u2019ny Israely i Balaka zanak\u2019i Zipora, mpanjakan\u2019i Moaba. Koa nampanantsoiny i Balama zanak\u2019i Beora, mba hanozona anareo.",
        "10": "Tsy nohenoiko anefa i Balama, ka nitso-drano anareo imbetsaka izy. Dia nanafaka anareo teo an-tanany aho.",
        "11": "\u2018\u201cAvy eo dia niampita an\u2019i Jordana ianareo, ka tonga tao Jeriko. Ary niady taminareo ny mponina * tao Jeriko, sy ny Amorita sy ny Perizita sy ny Kananita sy ny Hetita sy ny Girgasita sy ny Hivita ary ny Jebosita. Natolotro teo an-tananareo anefa ireny.",
        "12": "Dia nalefako hialoha anareo ny fahakiviana, ka izany no nandroaka azy ireo tsikelikely tsy ho eo anatrehanareo, toy izay nanjo ny mpanjaka roan\u2019ny Amorita. Tsy ny sabatrareo na ny tsip\u00eckanareo anefa no nahatonga izany.",
        "13": "Koa nomeko tany tsy nisasaranareo sy tan\u00e0na tsy naorinareo ianareo, ka nanorim-ponenana tao amin\u2019ireny. Ary tanimboaloboka sy sahan\u2019oliva tsy novolenareo no ihinananareo.\u2019",
        "14": "\u201cKoa ankehitriny, matahora an\u2019i Jehovah ka manompoa azy amin-kitsim-po sy amim-pahatsorana, * ary ario ny andriamanitra notompoin\u2019ny razanareo tany ampitan\u2019ny Renirano sy tany Ejipta, ka manompoa an\u2019i Jehovah.",
        "15": "Fa raha tsy tianareo ny hanompo an\u2019i Jehovah, dia fidio anio izay hotompoinareo, na ny andriamanitra notompoin\u2019ny razanareo tany ampitan\u2019ny Renirano, na ny andriamanitry ny Amorita nonina teto amin\u2019ity tany onenanareo ity. Fa izaho sy ny ankohonako kosa hanompo an\u2019i Jehovah.\u201d",
        "16": "Dia hoy ny vahoaka: \u201cSanatria anay ny hahafoy an\u2019i Jehovah mba hanompo andriamani-kafa.",
        "17": "I Jehovah Andriamanitsika mantsy no nitondra antsika sy ny razantsika niakatra avy tany Ejipta, avy tao amin\u2019ny trano fanandevozana, sy nanao ireny famantarana lehibe ireny teo imasontsika, ary niaro antsika foana teny amin\u2019ny lalana rehetra nalehantsika sy teo anivon\u2019ny firenena rehetra nandalovantsika.",
        "18": "Ary noroahin\u2019i Jehovah tsy ho eo anatrehantsika ny firenena rehetra nonina talohantsika teto amin\u2019ity tany ity, eny, fa na dia ny Amorita aza. Koa hanompo an\u2019i Jehovah koa izahay, satria izy no Andriamanitray.\u201d",
        "19": "Dia hoy i Josoa tamin\u2019ny vahoaka: \u201cTsy ho vitanareo ny hanompo an\u2019i Jehovah, fa Andriamanitra masina izy, sady mitaky ny hanompoana azy irery ihany. Koa tsy hamela heloka anareo izy raha mikomy sy manota ianareo.",
        "20": "Raha mahafoy an\u2019i Jehovah ianareo ka manompo ny andriamanitry ny firenen-kafa, dia hiodina hamely anareo izy ka handringana anareo, rehefa avy nanisy soa anareo.\u201d",
        "21": "Dia hoy ny vahoaka tamin\u2019i Josoa: \u201cTsia, fa i Jehovah no hotompoinay!\u201d",
        "22": "Ary hoy i Josoa: \u201cNy tenanareo ihany no ho vavolombelona hiampanga anareo, satria sitraponareo ny nifidy ny hanompo an\u2019i Jehovah.\u201d Koa namaly ireo hoe: \u201cVavolombelona izahay.\u201d",
        "23": "\u201cKoa ario ny andriamanitry ny firenen-kafa izay eo aminareo, ary atodiho any amin\u2019i Jehovah Andriamanitry ny Israely ny fonareo.\u201d",
        "24": "Dia namaly an\u2019i Josoa ny vahoaka hoe: \u201cI Jehovah Andriamanitray no hotompoinay, ary ny feony no hohenoinay!\u201d",
        "25": "Ary nanao fifanekena tamin\u2019ny vahoaka i Josoa tamin\u2019izay andro izay, ka nametraka fitsipika sy didim-pitsarana ho azy ireo tao Sekema.",
        "26": "Dia nosoratan\u2019i Josoa tao amin\u2019ny boky misy ny lal\u00e0n\u2019Andriamanitra ireo teny ireo. Ary naka vato lehibe izy, ka nanangana izany teo ambanin\u2019ilay hazo goavam-be izay eo akaikin\u2019ny toerana masin\u2019i Jehovah.",
        "27": "Ary hoy i Josoa tamin\u2019ny olona rehetra: \u201cHo vavolombelona hiampanga antsika ity vato ity, fa efa ren\u2019izy io ny teny rehetra nolazain\u2019i Jehovah tamintsika, ka io no ho vavolombelona hiampanga anareo, raha mand\u00e0 an\u2019Andriamanitrareo ianareo.\u201d",
        "28": "Dia nalefan\u2019i Josoa hody tany amin\u2019ny lovany avy ny olona.",
        "29": "Taorian\u2019izany dia maty i Josoa zanak\u2019i Nona, mpanompon\u2019i Jehovah, rehefa folo amby zato taona.",
        "30": "Koa nalevina tao amin\u2019ny faritry ny lovany izy, dia tao Timnata-sera, any amin\u2019ny faritra be tendrombohitr\u2019i Efraima, any avaratry ny Tendrombohitra Gasa.",
        "31": "Ary nanompo an\u2019i Jehovah foana ny Israely nandritra ny androm-piainan\u2019i Josoa sy ireo anti-panahy, izay mbola velona taorian\u2019i Josoa sady efa nahafantatra ny asa rehetra nataon\u2019i Jehovah ho an\u2019ny Israely.",
        "32": "Ary ny taolambalon\u2019i Josefa izay efa nentin\u2019ny zanak\u2019Israely niakatra avy tany Ejipta, dia nalevina tao Sekema, tao amin\u2019ilay sombin-tany novidin\u2019i Jakoba farantsa volafotsy zato tamin\u2019ny taranak\u2019i Hamora rain\u2019i Sekema. Dia lasa lovan\u2019ny taranak\u2019i Josefa ilay sombin-tany.",
        "33": "Ary maty koa i Eleazara zanak\u2019i Arona. Koa nalevina tany amin\u2019ny Havoanan\u2019i Finehasa zanany izy, dia ilay havoana izay nomeny azy teny amin\u2019ny faritra be tendrombohitr\u2019i Efraima."
    },
    "meta": {
        "name": "Josoa",
        "chapter_number": 24
    }
}