{
    "1": {
        "1": "Paoly, voantso ho apostolin\u2019i Jesosy Kristy noho ny sitrapon\u2019Andriamanitra, sy Sostena rahalahintsika.",
        "2": "Ho an\u2019ny fiangonan\u2019Andriamanitra any Korinto, eny, ho anareo izay nohamasinina tao amin\u2019i Kristy Jesosy sady voantso ho olona masina, mbamin\u2019izay rehetra miantso hatraiza hatraiza ny anaran\u2019ny Tompontsika, dia i Jesosy Kristy, izay Tompon\u2019izy ireo sady Tompontsika koa,",
        "3": "Ho aminareo anie ny hatsaram-panahy tsy manam-paharoa sy ny fiadanana izay avy amin\u2019Andriamanitra Raintsika sy Jesosy Kristy Tompo!",
        "4": "Misaotra an\u2019Andriamanitra mandrakariva ny aminareo aho, noho ny hatsaram-panahy tsy manam-paharoa nasehon\u2019Andriamanitra taminareo tamin\u2019ny alalan\u2019i Kristy Jesosy.",
        "5": "Eny, misaotra azy aho fa nanjary nanan-karena tao amin\u2019i Kristy amin\u2019ny zava-drehetra ianareo, dia amin\u2019ny fahaiza-mitory sy amin\u2019ny fahalalana feno,",
        "6": "satria natao mafy orina teo aminareo ny fitoriana momba an\u2019i Kristy.",
        "7": "Amin\u2019izay dia tsy hisy mihitsy fanomezana tsy hanananareo, raha mbola miandry fatratra ny fampiharihariana an\u2019i Jesosy Kristy Tompontsika ianareo.",
        "8": "Ary hahatonga anareo ho mafy orina hatramin\u2019ny farany koa Andriamanitra, mba tsy hisy antony hanakianana anareo amin\u2019ny andron\u2019i Jesosy Kristy Tompontsika.",
        "9": "Tsy mivadika amin\u2019ny teniny Andriamanitra, izay niantso anareo hanan-javatra iombonana amin\u2019ny Zanany, dia i Jesosy Kristy Tompontsika.",
        "10": "Koa mananatra anareo aho, ry rahalahy, amin\u2019ny anaran\u2019i Jesosy Kristy Tompontsika, mba hifanaraka tsara ianareo rehetra amin\u2019izay lazainareo, ary mba tsy hisy fisaratsarahana eo aminareo, fa mba ho tafaray tsara ianareo ka hiray saina sy hiray hevitra.",
        "11": "Fa nisy avy amin\u2019ny ankohonan\u2019i Kloa nilaza tamiko ny momba anareo, ry rahalahiko, fa misy tsy fifanarahana, hono, eo aminareo.",
        "12": "Izao mantsy no tiako holazaina: Samy milaza ianareo hoe: \u201cIzaho an\u2019i Paoly\u201d, \u201cIzaho an\u2019i Apolosy\u201d, \u201cIzaho an\u2019i Kefasy\u201d, \u201cIzaho an\u2019i Kristy.\u201d",
        "13": "Koa voazarazara i Kristy. I Paoly angaha no voafantsika tamin\u2019ny hazo fijaliana ho anareo? Sa natao batisa tamin\u2019ny anaran\u2019i Paoly ianareo?",
        "14": "Misaotra an\u2019Andriamanitra aho fa tsy nisy nataoko batisa ianareo, afa-tsy i Krispo sy Gaio ihany,",
        "15": "mba tsy hisy hilaza fa natao batisa tamin\u2019ny anarako ianareo.",
        "16": "Eny e! Nataoko batisa koa ny ankohonan\u2019i Stefanasy. Tsy tadidiko kosa anefa raha nisy hafa koa nataoko batisa.",
        "17": "Fa i Kristy tsy naniraka ahy hanao batisa, fa hitory ny vaovao tsara. Tsy hampiasa teny fampiderana fahaizana anefa aho rehefa manao izany, sao ho very maina ny hazo fijalian\u2019i Kristy.",
        "18": "Fa amin\u2019izay ho ringana, dia hadalana ny teny momba ny hazo fijaliana, fa amintsika izay vonjena kosa, dia herin\u2019Andriamanitra izany.",
        "19": "Fa voasoratra hoe: \u201cHofoanako ny fahendren\u2019ny olon-kendry, ary hailiko ny fahiratan-tsain\u2019ny mahira-tsaina.\u201d",
        "20": "Aiza \u00e0ry ny olon-kendry? Aiza ny mpanora-dal\u00e0na? Aiza ny mpiady hevitra eo amin\u2019ity tontolo ity? Tsy novan\u2019Andriamanitra ho hadalana ve ny fahendren\u2019izao tontolo izao?",
        "21": "Izao no fahendren\u2019Andriamanitra: Koa satria ny fahendren\u2019izao tontolo izao tsy nahatonga azy hahalala an\u2019Andriamanitra, dia hitan\u2019Andriamanitra fa tsara ny hamonjena izay mino, amin\u2019ny alalan\u2019ny hafatra torinay izay hadalana amin\u2019ny olona.",
        "22": "Fa ny Jiosy mangataka famantarana, ary ny Grika mitady fahendrena,",
        "23": "fa isika kosa mitory an\u2019i Kristy voafantsika tamin\u2019ny hazo fijaliana. Amin\u2019ny Jiosy izany dia zavatra mahatafintohina, ary amin\u2019ny hafa firenena dia hadalana.",
        "24": "Amin\u2019izay voantso kosa anefa, na Jiosy na Grika, dia amin\u2019ny alalan\u2019i Kristy no isehoan\u2019ny herin\u2019Andriamanitra sy ny fahendren\u2019Andriamanitra.",
        "25": "Fa izay toa hadalana avy amin\u2019Andriamanitra dia hendry noho ny olona, ary izay toa fahalemena avy amin\u2019Andriamanitra dia mahery noho ny olona.",
        "26": "Ary hitanareo ny fiantsoany anareo, ry rahalahy, fa tsy maro ny hendry araka ny nofo nantsoina, tsy maro ny mahery, ary tsy maro ny avo razana.",
        "27": "Fa Andriamanitra nifidy ny zavatra adala amin\u2019izao tontolo izao mba hampahamenatra ny olon-kendry. Ary Andriamanitra nifidy ny zavatra malemy amin\u2019izao tontolo izao mba hampahamenatra ny zavatra mahery.",
        "28": "Ary Andriamanitra nifidy ny zavatra ambany amin\u2019izao tontolo izao sy ny zavatra hamavoina sy ny tsy misy, mba hanafoanany izay misy,",
        "29": "mba tsy hisy nofo hirehareha eo imason\u2019Andriamanitra.",
        "30": "Fa izy no nahatonga anareo ho tafaray amin\u2019i Kristy Jesosy. Ary i Kristy no tonga fahendrena avy amin\u2019Andriamanitra ho antsika, sy fahamarinana sy fahamasinana ary fanafahana amin\u2019ny alalan\u2019ny vidim-panavotana,",
        "31": "mba ho araka ny voasoratra hoe: \u201cIzay mirehareha, dia aoka ho i Jehovah no ho reharehany.\u201d"
    },
    "2": {
        "1": "Koa rehefa tonga teo aminareo aho, ry rahalahy, dia tsy tamin\u2019ny teny sy fahendrena mampiaiky volana no nitoriako taminareo ny zava-miafina masin\u2019Andriamanitra.",
        "2": "Fa tapa-kevitra aho rehefa teo aminareo ny tsy hisarika ny sainareo afa-tsy ho amin\u2019i Jesosy Kristy ihany, dia izy voafantsika tamin\u2019ny hazo fijaliana.",
        "3": "Ary osa sy natahotra ary nangovitra be aho fony tonga teo aminareo.",
        "4": "Ary tsy tamin\u2019ny fampiasana tenim-pahendrena maharesy lahatra no nitenenako sy nitoriako, fa tamin\u2019ny fampisehoana ny fiasan\u2019ny fanahy masina sy ny hery,",
        "5": "mba tsy hiorenan\u2019ny finoanareo amin\u2019ny fahendren\u2019olombelona, fa amin\u2019ny herin\u2019Andriamanitra.",
        "6": "Ary miresaka momba ny fahendrena amin\u2019izay matotra isika, nefa tsy ny fahendren\u2019ity tontolo ity na ny an\u2019ny mpitondrany, dia mpitondra izay ho levona.",
        "7": "Fa isika miresaka momba ny fahendren\u2019Andriamanitra ao amin\u2019ny zava-miafina masina, dia ilay fahendrena nafenina, izay efa nomanin\u2019Andriamanitra mialoha, talohan\u2019ny niorenan\u2019ireo rafitra nisy teto amin\u2019ity tontolo ity, mba hahazoantsika voninahitra.",
        "8": "Ary tsy nisy nahafantatra izany fahendrena izany ny mpitondra eo amin\u2019ity tontolo ity. Fa raha nahafantatra izy, dia tsy ho nofantsihany tamin\u2019ny hazo fijaliana ny Tompo be voninahitra.",
        "9": "Fa araka ny voasoratra hoe: \u201cTsy hitan\u2019ny maso na ren\u2019ny sofina, na nitsiry tao am-pon\u2019ny olona ny zavatra nomanin\u2019Andriamanitra ho an\u2019izay tia azy.\u201d",
        "10": "Fa tamintsika no nampihariharian\u2019Andriamanitra izany tamin\u2019ny alalan\u2019ny fanahiny. Ny fanahy mantsy mikaroka ao anatin\u2019ny zava-drehetra, eny fa na dia ny zava-dalin\u2019Andriamanitra aza.",
        "11": "Fa iza no mahafantatra ny zavatra momba ny olona iray afa-tsy ny tenany ihany? Koa tsy misy mahafantatra ny zavatra momba an\u2019Andriamanitra koa, afa-tsy ny fanahin\u2019Andriamanitra ihany.",
        "12": "Fa isika tsy nandray ny fanahin\u2019izao tontolo izao, fa ny fanahy avy amin\u2019Andriamanitra, mba hahafantarantsika ny zavatra nomen\u2019Andriamanitra antsika tamin-katsaram-panahy.",
        "13": "Ary lazaintsika koa izany zavatra izany, tsy amin\u2019ny teny ampianarin\u2019ny fahendren\u2019olombelona anefa, fa amin\u2019ny teny ampianarin\u2019ny fanahy, satria teny araka ny fanahy no anazavantsika zavatra araka ny fanahy.",
        "14": "Ary ny olona araka ny nofo dia tsy manaiky izay zavatra avy amin\u2019ny fanahin\u2019Andriamanitra, satria hadalana aminy izany. Ary tsy afaka ny hahafantatra izany izy, satria mila ny fanahin\u2019Andriamanitra ny fandinihana an\u2019izany.",
        "15": "Fa ny olona araka ny fanahy kosa mandinika ny zava-drehetra, nefa tsy misy olona mandinika azy.",
        "16": "Fa \u201ciza no nanjary nahafantatra ny sain\u2019i Jehovah, mba hampianatra azy?\u201d Isika kosa anefa manana ny sain\u2019i Kristy."
    },
    "3": {
        "1": "Ary tsy afa-niresaka taminareo toy ny amin\u2019ny olona araka ny fanahy aho, ry rahalahy, fa toy ny amin\u2019ny olona araka ny nofo, toy ny amin\u2019ny zaza bodo ao amin\u2019i Kristy.",
        "2": "Ronono no nomeko ho sakafonareo, fa tsy ventin-kanina, satria mbola tsy natanjaka tsara ianareo. Mbola tsy matanjaka tsara ihany anefa ianareo ankehitriny,",
        "3": "fa mbola araka ny nofo ihany. Fa raha misy fialonana sy fifamaliana eo aminareo, tsy araka ny nofo ve ianareo sady mitondra tena toy ny olona eo amin\u2019izao tontolo izao?",
        "4": "Raha hoy ny iray hoe: \u201cIzaho an\u2019i Paoly\u201d, ary ny iray kosa hoe: \u201cIzaho an\u2019i Apolosy\u201d, tsy toy ny olon-kafa rehetra ihany ve ianareo?",
        "5": "Koa inona moa i Apolosy? Ary inona moa i Paoly? Mpanompo fotsiny ihany izay nahatonga anareo ho mpino ireo, araka ny fanompoana nomen\u2019ny Tompo azy ireo tsirairay avy.",
        "6": "Izaho namboly, i Apolosy nanondraka, fa Andriamanitra kosa no tsy nitsahatra nampitombo.",
        "7": "Koa tsy ilay mamboly na ilay manondraka no inona, fa Andriamanitra izay mampitombo.",
        "8": "Ary iray ihany ilay mamboly sy ilay manondraka, nefa ny tsirairay aminy dia samy hahazo ny valisoany araka ny asa mafy nataony.",
        "9": "Fa mpiara-miasa amin\u2019Andriamanitra izahay, ary ianareo dia saha volena sy trano aorina, izay samy an\u2019Andriamanitra.",
        "10": "Araka ny hatsaram-panahy tsy manam-paharoa nasehon\u2019Andriamanitra tamiko, dia nametraka fototra aho toy ny ataon\u2019ny olon-kendry lehiben\u2019ny fanorenana, fa olon-kafa kosa no manorina eo ambonin\u2019ilay fototra. Aoka anefa ny tsirairay hitandrina hatrany ny fomba fanorenany eo ambonin\u2019izany fototra izany.",
        "11": "Fa tsy misy afaka mametraka fototra hafa ankoatra izay efa napetraka, dia i Jesosy Kristy.",
        "12": "Raha misy manorina amin\u2019ny volamena, volafotsy, vatosoa, hazo, bozaka, mololo eo ambonin\u2019ilay fototra,",
        "13": "dia hiharihary ny asan\u2019ny tsirairay, rehefa tonga ny andro fisedrana. Fa hampiharihary izany ny afo, ka hampiseho ny karazan\u2019asan\u2019ny tsirairay.",
        "14": "Raha mbola eo ihany ny asa naorin\u2019ny olona teo ambonin\u2019ilay fototra, dia hahazo valisoa izy.",
        "15": "Fa raha may kosa ny asany, dia ho matiantoka izy, nefa hovonjena ihany, saingy ho toy ny avy amin\u2019ny afo.",
        "16": "Tsy fantatrareo ve fa tempolin\u2019Andriamanitra ianareo, ary mitoetra ao anatinareo ny fanahin\u2019Andriamanitra?",
        "17": "Raha misy mandrava ny tempolin\u2019Andriamanitra, dia haringan\u2019Andriamanitra izy. Fa masina ny tempolin\u2019Andriamanitra, ary ianareo izany tempoly izany.",
        "18": "Aoka tsy hisy hamita-tena: Raha misy aminareo mihevi-tena ho hendry eto amin\u2019ity tontolo ity, dia aoka izy ho adala, mba ho hendry.",
        "19": "Fa amin\u2019Andriamanitra dia hadalana ny fahendren\u2019ity tontolo ity, fa voasoratra hoe: \u201cNy hafetsen\u2019ny hendry ihany no amandrihany azy.\u201d",
        "20": "Ary koa hoe: \u201cFantatr\u2019i Jehovah fa zava-poana ny fisainan\u2019ny olon-kendry.\u201d",
        "21": "Koa aoka tsy hisy hanao olona ho reharehany, fa anareo ny zava-drehetra,",
        "22": "na i Paoly izany, na i Apolosy, na i Kefasy, na izao tontolo izao, na fiainana, na fahafatesana, na zavatra ankehitriny, na zavatra ho avy, eny, anareo ny zava-drehetra.",
        "23": "Ianareo kosa an\u2019i Kristy, ary i Kristy an\u2019Andriamanitra."
    },
    "4": {
        "1": "Aoka ny olona hanaiky anay ho mpanompo eo ambany fahefan\u2019i Kristy sy mpanompo miandraikitra ny zava-miafina masin\u2019Andriamanitra.",
        "2": "Raha izany \u00e0ry no izy, dia takina amin\u2019ny mpanompo toy izany ny ho olona mendri-pitokisana.",
        "3": "Na ianareo na ny fitsaran\u2019olombelona no handinika ny momba ahy dia tsy misy dikany amiko izany. Na izaho aza tsy manao izany amin\u2019ny tenako.",
        "4": "Fa tsy hitako izay tsiniko, nefa tsy mahatonga ahy ho marina izany, fa i Jehovah no mandinika ny momba ahy.",
        "5": "Koa aza mitsara na inona na inona alohan\u2019ny fotoana voatondro, eny, mandra-piavin\u2019ny Tompo. Izy no hampiseho mazava ny zava-miafin\u2019ny haizina sy hampiharihary ny fikasan\u2019ny fo. Amin\u2019izay dia samy hahazo fiderana avy amin\u2019Andriamanitra ny tsirairay.",
        "6": "Milaza izany zavatra izany aho, ry rahalahy, ka ny tenako sy Apolosy no noraisiko ho ohatra mba hahasoa anareo, ka hianaranareo ilay fitsipika hoe: \u201cAza mihoatra noho izay voasoratra\u201d, mba tsy hisy hirehareha ianareo ka hihevitra ny iray ho tsara kokoa noho ny iray.",
        "7": "Fa inona no mahatonga anao tsy hitovy amin\u2019ny hafa? Inona tokoa moa no anananao izay tsy nomena anao? Koa raha nisy nanome ihany ianao, nahoana no mirehareha hoatran\u2019ny hoe tsy nisy nanome?",
        "8": "Hay, efa afa-po sahady ianareo? Ary efa manankarena sahady? Ary efa nanomboka nanjaka sahady, nefa tsy niaraka taminay? Enga anie ianareo ho efa nanomboka nanjaka, mba hiarahanay manjaka aminareo koa!",
        "9": "Fa amiko, dia toa izahay apostoly no nataon\u2019Andriamanitra farany niakatra an-tsehatra, toy ny olona voaheloka hovonoina, satria nanjary fampisehoana an-tsehatra hojeren\u2019izao tontolo izao sy ny anjely ary ny olona izahay.",
        "10": "Izahay moa adala noho ny amin\u2019i Kristy, fa ianareo kosa malina ao amin\u2019i Kristy. Izahay malemy, fa ianareo kosa mahery. Ianareo tsara laza, fa izahay kosa afa-boninahitra.",
        "11": "Hatramin\u2019izao ora izao, dia mbola noana sy mangetaheta sy zara raha mitafy sy ampijalina sy tsy manan-kialofana izahay,",
        "12": "ary misasatra miasa amin\u2019ny tananay. Rehefa tevatevaina izahay dia mirary soa, rehefa enjehina dia miaritra,",
        "13": "rehefa alam-baraka dia miangavy. Nanjary toy ny fakon\u2019izao tontolo izao sy faikan\u2019ny zava-drehetra izahay mandraka ankehitriny.",
        "14": "Tsy ny hampahamenatra anareo anefa no anoratako izany, fa ny hananatra anareo toy ny zanako malalako.",
        "15": "Fa na manana mpitaiza iray alina ao amin\u2019i Kristy aza ianareo, dia azo antoka fa tsy manana ray maro. Fa tonga rainareo ao amin\u2019i Kristy Jesosy aho, noho ny vaovao tsara.",
        "16": "Koa miangavy anareo aho: Aoka hanahaka ahy ianareo.",
        "17": "Izany no antony anirahako an\u2019i Timoty any aminareo, satria zanako malalako sy mendri-pitokisana ao amin\u2019ny Tompo izy. Ary izy hampahatsiahy anareo ny fomba fiasako ao amin\u2019i Kristy Jesosy, toy ny fomba fampianatro hatraiza hatraiza any amin\u2019ny fiangonana rehetra.",
        "18": "Mirehareha ny sasany, toy ny hoe tsy ho tonga any aminareo aho.",
        "19": "Ho avy tsy ho ela any aminareo anefa aho, raha sitrapon\u2019i Jehovah, ka tsy izay lazain\u2019ireo mirehareha no tiako hofantarina, fa ny heriny.",
        "20": "Tsy izay lazain\u2019ny olona mantsy no mahatonga ny fanjakan\u2019Andriamanitra hiharihary eo amin\u2019ny fiainany, fa ny herin\u2019ny fanahin\u2019Andriamanitra eo aminy.",
        "21": "Fa inona no tianareo: Ny hahatongavako any aminareo amin\u2019ny tsorakazo sa amin\u2019ny fitiavana sy fahalemem-panahy?"
    },
    "5": {
        "1": "Re fa misy fijangajangana eo aminareo, ary fijangajangana tsy fahita na dia eo amin\u2019ny hafa firenena aza. Re tokoa fa misy lehilahy manao tokantranomaso amin\u2019ny vadin-drainy.",
        "2": "Dia mirehareha ve ianareo fa tsy tokony halahelo kosa, ka hanaisotra tsy ho eo aminareo ilay lehilahy nanao izany zavatra izany?",
        "3": "Izaho kosa, na tsy any aminareo aza fa ny saiko any aminareo ihany, dia efa nitsara tokoa an\u2019ilay lehilahy nanao toy izany, toy ny hoe any aho.",
        "4": "Koa izao no fitsarako: Rehefa tafangona ianareo ka any koa ny eritreritro, amin\u2019ny alalan\u2019ny herin\u2019i Jesosy Tompontsika, dia aoka ho amin\u2019ny anaran\u2019i Jesosy Tompontsika",
        "5": "no anoloranareo an-dralehilahy ho an\u2019i Satana handringanana ny nofo, mba ho voaro ny toe-tsain\u2019ny fiangonana, mandritra ny andron\u2019ny Tompo.",
        "6": "Tsy tsara ny antony ireharehanareo. Tsy fantatrareo ve fa lalivay kely fotsiny dia mampitombo ny koba manontolo?",
        "7": "Esory ny lalivay efa ela, mba ho koba vaovao ianareo, satria tsy tokony hisy lalivay ianareo. Fa efa natao sorona tokoa i Kristy, izay toy ny zanak\u2019ondrin\u2019ny Paska.",
        "8": "Koa aoka isika hankalaza ilay fety, tsy amin\u2019ny lalivay efa ela, na amin\u2019ny lalivain\u2019ny faharatsiana sy ny haratsiam-panahy, fa amin\u2019ny mofo tsy misy lalivay, dia ny mofon\u2019ny fahatsoram-po sy ny fahamarinana.",
        "9": "Nanoratra taminareo aho mba tsy hifaneraseranareo intsony amin\u2019ny mpijangajanga,",
        "10": "nefa tsy te hilaza aho hoe tsy hifanerasera tanteraka amin\u2019ny mpijangajanga eto amin\u2019ity tontolo ity, na izay manana faniriana tsy mety afa-po na mpanao an-keriny na mpanompo sampy. Raha izany mantsy, dia tena tsy maintsy miala eo amin\u2019izao tontolo izao ianareo.",
        "11": "Fa manoratra aminareo kosa aho izao mba tsy hifaneraseranareo intsony amin\u2019izay antsoina hoe rahalahy nefa mpijangajanga, na manana faniriana tsy mety afa-po, na mpanompo sampy, na mpanevateva, na mpimamo, na mpanao an-keriny, ary mba tsy hiara-mihinana aminy akory.",
        "12": "Fa inona no idirako amin\u2019izay fitsarana ny any ivelany? Tsy ianareo ve no mitsara ny ato anatiny,",
        "13": "fa Andriamanitra kosa no mitsara ny any ivelany? \u201cEsory tsy ho eo aminareo ilay mpanao ratsy.\u201d"
    },
    "6": {
        "1": "Raha misy aminareo manana ady amin\u2019ny namany, dia ho sahiny ve ny hitory any amin\u2019ny fitsarana ka hiseho eo anatrehan\u2019ny olona tsy marina, fa tsy eo anatrehan\u2019ny olona masina?",
        "2": "Sa tsy fantatrareo fa hitsara an\u2019izao tontolo izao ny olona masina? Koa raha izao tontolo izao aza hotsarainareo, tsy mendrika ny hitsara raharaha tena madinika ve ianareo?",
        "3": "Tsy fantatrareo ve fa hitsara anjely isika? Koa nahoana no tsy hitsara raharaha momba izao fiainana izao?",
        "4": "Raha toa \u00e0ry ka raharaha momba izao fiainana izao no ilanareo fitsarana, dia lehilahy hamavoin\u2019ny fiangonana ve no apetrakareo ho mpitsara?",
        "5": "Ny hampahamenatra anareo no ilazako izany. Marina ve fa tsy misy lehilahy hendry aminareo ka ho afaka hitsara ny adin\u2019ireo rahalahiny?",
        "6": "Ny rahalahy anefa mitory ny rahalahiny any amin\u2019ny fitsarana, ary amin\u2019izay indray eo anatrehan\u2019ny tsy mpino.",
        "7": "Koa tena faharesena tanteraka ho anareo ny ifampitorianareo. Tsy aleo ve manaiky hiharan\u2019ny tsy rariny? Tsy aleo ve manaiky hambakaina?",
        "8": "Tsy izany anefa fa ianareo no manao ny tsy rariny sady manambaka, nefa ny rahalahinareo ihany no anaovanareo izany.",
        "9": "Tsy fantatrareo angaha fa tsy handova ny fanjakan\u2019Andriamanitra ny olona tsy marina? Aza manaiky ho voafitaka ianareo: Fa na mpijangajanga, na mpanompo sampy, na mpanitsakitsa-bady, na lehilahy manaiky hanaovan-dehilahy firaisana, na lehilahy miray amin\u2019ny lehilahy,",
        "10": "na mpangalatra, na olona manana faniriana tsy mety afa-po, na mpimamo, na mpanevateva, na mpanao an-keriny, dia tsy handova ny fanjakan\u2019Andriamanitra.",
        "11": "Efa toy izany ihany ny sasany aminareo, saingy efa voasasa madio tsara ianareo, efa nohamasinina ianareo, efa nambara ho marina ianareo tamin\u2019ny anaran\u2019i Jesosy Kristy Tompontsika sy tamin\u2019ny fanahin\u2019Andriamanitsika.",
        "12": "Azoko atao ny zava-drehetra, nefa tsy ny zava-drehetra no mahasoa. Azoko atao ny zava-drehetra, nefa tsy havelako hofehezin-javatra na inona na inona ny tenako.",
        "13": "Ny sakafo dia natao ho an\u2019ny kibo, ary ny kibo ho an\u2019ny sakafo, nefa samy holevonin\u2019Andriamanitra izy roa tonta. Ary ny vatana dia tsy natao ho an\u2019ny fijangajangana, fa ho an\u2019ny Tompo, ary ny Tompo kosa ho an\u2019ny vatana.",
        "14": "Fa Andriamanitra efa nanangana ny Tompo sady hanangana antsika amin\u2019ny maty, amin\u2019ny alalan\u2019ny heriny.",
        "15": "Tsy fantatrareo ve fa rantsambatan\u2019i Kristy ny vatanareo? Koa ny rantsambatan\u2019i Kristy ve no halaiko ka hataoko ho rantsambatan\u2019ny mpivaro-tena? Sanatria izany!",
        "16": "Tsy fantatrareo angaha fa izay miray amin\u2019ny mpivaro-tena dia vatana iray aminy? Fa hoy Andriamanitra: \u201cHo nofo iray ihany izy roa.\u201d",
        "17": "Fa izay tafaray amin\u2019ny Tompo kosa dia iray saina aminy.",
        "18": "Andosiro ny fijangajangana. Izay fahotana hafa rehetra ataon\u2019ny olona dia eny ivelan\u2019ny vatany, fa ny mpijangajanga kosa manota amin\u2019ny vatany ihany.",
        "19": "Tsy fantatrareo angaha fa ny vatanareo no tempolin\u2019ny fanahy masina, dia ny fanahy masina izay ao anatinareo sady azonareo avy amin\u2019Andriamanitra? Ary tsy anareo intsony koa ny tenanareo,",
        "20": "fa voavidy ianareo. Koa mankalaz\u00e0 an\u2019Andriamanitra amin\u2019ny vatanareo."
    },
    "7": {
        "1": "Izao no valin\u2019ny fanontaniana nosoratanareo: Tsara raha tsy mikasi-behivavy ny lehilahy.",
        "2": "Noho ny fielezan\u2019ny fijangajangana anefa, dia aoka ny lehilahy samy hanana ny vadiny avy, ary ny vehivavy samy hanana ny vadiny avy.",
        "3": "Aoka ny lehilahy hanao ny adidiny amin\u2019ny vadiny, ary ny vehivavy koa mba hanao toy izany.",
        "4": "Ny vehivavy dia tsy manana fahefana amin\u2019ny vatany, fa ny vadiny no manana izany. Toy izany koa fa ny lehilahy dia tsy manana fahefana amin\u2019ny vatany, fa ny vadiny no manana izany.",
        "5": "Aoka tsy hisy aminareo tsy hanaiky hanao ny adidy amim-bady, raha tsy efa ifanarahanareo angaha hoe mandritra ny fotoana iray, mba hanokananareo fotoana ho amin\u2019ny vavaka ka hiaraka indray ianareo avy eo, sao haka fanahy anareo foana i Satana noho ny tsy fahaizanareo mifehy tena.",
        "6": "Tsy mandidy anefa aho raha milaza izany, fa mamela anareo malalaka.",
        "7": "Fa iriko ho tahaka ahy ny olona rehetra. Samy nahazo fanomezana avy amin\u2019Andriamanitra anefa ny tsirairay, ka ny iray toy izao, ary ny iray kosa toy izao.",
        "8": "Izao no lazaiko amin\u2019ny tsy manambady sy ny vehivavy mpitondratena: Tsara raha mitoetra ho tahaka ahy izy ireo.",
        "9": "Raha tsy mahafehy tena anefa izy, dia aoka izy hanambady, fa aleo manambady toy izay harehitry ny filan\u2019ny nofo.",
        "10": "Manoro hevitra ny manambady aho, nefa tsy izaho fa ny Tompo: Tsy tokony hiala amin\u2019ny vadiny ny vehivavy.",
        "11": "Raha tena miala tokoa anefa izy, dia aoka hitoetra ho tsy manambady na aoka hody amin\u2019ny vadiny. Ary tsy tokony hiala amin\u2019ny vadiny ny lehilahy.",
        "12": "Milaza amin\u2019ny hafa kosa aho, eny, izaho fa tsy ny Tompo: Raha misy rahalahy manambady tsy mpino, ary manaiky hiara-mitoetra aminy ihany ny vadiny, dia aoka tsy hiala aminy izy.",
        "13": "Ary raha misy vehivavy manambady tsy mpino, ka manaiky hiara-mitoetra aminy ihany ny vadiny, dia aoka tsy hiala aminy izy.",
        "14": "Fa hamasinina noho ny amin\u2019ny vadiny ny lehilahy tsy mpino, ary hamasinina noho ny amin\u2019ny rahalahy ny vadiny tsy mpino. Raha tsy izany, dia tena tsy madio ny zanakareo, nefa masina izy ireo izao.",
        "15": "Fa raha ilay tsy mino kosa no te hiala, dia avelao izy hiala. Tsy voageja ny rahalahy na ny anabavy ao anatin\u2019ny toe-javatra toy izany, fa Andriamanitra efa niantso anareo ho amin\u2019ny fihavanana.",
        "16": "Tsy fantatrao angaha ravehivavy fa mety ho voavonjinao ny vadinao? Ary tsy fantatrao angaha ralehilahy fa mety ho voavonjinao ny vadinao?",
        "17": "Efa nomen\u2019i Jehovah izay tokony ho azy avy ny tsirairay, ka aoka samy handeha araka izay efa niantsoan\u2019Andriamanitra azy. Ary izany no andidiako ny fiangonana rehetra.",
        "18": "Misy voafora ve fony izy nantsoina? Aoka izy tsy ho lasa tsy mifora. Misy tsy mifora ve tamin\u2019izy nantsoina? Aoka izy tsy hoforana.",
        "19": "Tsy midika ho inona ny famorana, ary tsy midika ho inona ny tsy famorana, fa ny fitandremana ny didin\u2019Andriamanitra no izy.",
        "20": "Na toy inona na toy inona ny tsirairay tamin\u2019izy nantsoina, dia aoka izy hitoetra amin\u2019izany.",
        "21": "Mpanompon\u2019olona ve ianao no nantsoina? Aoka tsy hampanahy anao izany, nefa raha misy mety hahafahanao amin\u2019izany, dia hararaoty.",
        "22": "Fa izay ao amin\u2019ny Tompo ka nantsoina tamin\u2019izy mpanompon\u2019olona, dia olona nomena fahafahana izy sady an\u2019ny Tompo. Toy izany koa fa izay nantsoina tamin\u2019izy olona afaka, dia mpanompon\u2019i Kristy izy.",
        "23": "Voavidy ianareo, ka aza mety ho lasa mpanompon\u2019olona intsony.",
        "24": "Ry rahalahy, na toy inona na toy inona ny tsirairay tamin\u2019izy nantsoina, dia aoka izy hitoetra amin\u2019izany sady hifandray akaiky amin\u2019Andriamanitra.",
        "25": "Ny amin\u2019ny virjiny kosa, dia tsy nahazo didy avy amin\u2019ny Tompo aho. Manome ny hevitro anefa aho, satria nanehoan\u2019ny Tompo famindram-po mba ho mendri-pitokisana.",
        "26": "Koa izao no tsara, araka ny hevitro, noho ny fahasahiranana mahazo antsika ankehitriny: Tsara raha mitoetra amin\u2019izay efa misy azy ny olona.",
        "27": "Lehilahy efa voafatotry ny fanambadiana \u00e0ry ve ianao? Aza mitady izay hahafahana. Lehilahy tsy voafatotry ny fanambadiana intsony ve ianao? Aza mitady vady intsony.",
        "28": "Raha manambady aza anefa ianao, dia tsy manota. Ary raha misy virjiny manambady, dia tsy manota izy. Hanam-pahoriana amin\u2019ny nofony anefa ireo hanambady, ka tsy tiako hiharan\u2019izany ianareo.",
        "29": "Izao koa no lazaiko, ry rahalahy: Efa kely sisa ny fotoana tavela. Manomboka izao, dia aoka izay manambady ho toy ny tsy manana,",
        "30": "ary izay mitomany ho toy ny tsy mitomany, ary izay mifaly ho toy ny tsy mifaly, ary izay mividy ho toy ny tsy manana,",
        "31": "ary izay mampiasa an\u2019izao tontolo izao, ho toy ireo tsy revo tanteraka aminy, fa miovaova ny sehatr\u2019ity tontolo ity.",
        "32": "Iriko tokoa ianareo ho afaka amin\u2019ny fanahiana. Ny lehilahy tsy manambady dia manahy ny amin\u2019izay an\u2019ny Tompo, ny amin\u2019ny fomba hahazoany sitraka amin\u2019ny Tompo.",
        "33": "Fa ny lehilahy manambady kosa manahy ny amin\u2019izay an\u2019izao tontolo izao, ny amin\u2019ny fomba hahazoany sitraka amin\u2019ny vadiny,",
        "34": "ka voazarazara izy. Ankoatra izany, ny vehivavy tsy manambady sy ny virjiny dia manahy ny amin\u2019izay an\u2019ny Tompo, mba ho masina ny tenany sy ny sainy. Ny vehivavy manambady kosa anefa manahy ny amin\u2019izay an\u2019izao tontolo izao, ny amin\u2019ny fomba hahazoany sitraka amin\u2019ny vadiny.",
        "35": "Ny hahasoa anareo no ilazako izany. Tsy ny hamatotra anareo no ilazako izany, fa ny handrisika anareo ho amin\u2019izay mety sy ho amin\u2019izay atao hoe fanompoana ny Tompo mandrakariva tsy misy fieritreretana zavatra hafa.",
        "36": "Raha misy anefa mihevitra fa tsy hainy ny mitondra tena amin\u2019ny maha virjiny azy, ary raha efa dila ny fotoana fivelaran\u2019ny fahatanorana izy, ka tokony hanambady, dia aoka izy hanao izay tiany. Tsy manota izy. Aoka izy ireo hanambady.",
        "37": "Raha misy kosa tapa-kevitra ao am-pony, ka tsy misy zavatra manery azy, fa mahafehy ny sitrapony izy ary tapa-kevitra ao am-pony ny hitoetra ho virjiny, dia tsara ny ataony.",
        "38": "Noho izany, izay tsy mitoetra ho virjiny fa manambady dia manao tsara, fa izay mitoetra ho virjiny kosa ka tsy manambady dia manao tsara kokoa.",
        "39": "Voafatotry ny fanambadiana ny vehivavy raha mbola velona koa ny vadiny. Fa raha maty * kosa ny vadiny, dia afaka manambady izay tiany izy, nefa ao amin\u2019ny Tompo ihany.",
        "40": "Sambatra kokoa anefa izy, araka ny hevitro, raha mitoetra amin\u2019izao. Azoko antoka fa manana ny fanahin\u2019Andriamanitra koa aho."
    },
    "8": {
        "1": "Ary ny amin\u2019ny sakafo atolotra ho an\u2019ny sampy, dia fantatsika fa manana fahalalana isika rehetra. Ny fahalalana anefa mampirehareha, fa ny fitiavana kosa mampahery.",
        "2": "Raha misy mihevi-tena ho efa manam-pahalalana momba ny zavatra iray, dia mbola tsy mahafantatra izany araka ny tokony hahafantarany azy izy.",
        "3": "Fa raha misy tia an\u2019Andriamanitra kosa, dia fantatr\u2019Andriamanitra izy.",
        "4": "Ny amin\u2019ny fihinanana sakafo atolotra ho an\u2019ny sampy, dia fantatsika fa tsinontsinona velively ny sampy, ary tsy misy Andriamanitra afa-tsy iray ihany.",
        "5": "Fa na misy aza ireo antsoina hoe \u201candriamanitra\u201d, na any an-danitra na eto an-tany, toy ny isian\u2019ny \u201candriamanitra\u201d maro sy \u201ctompo\u201d maro,",
        "6": "dia tsy misy afa-tsy Andriamanitra tokana ihany amintsika, dia ny Ray, izay niavian\u2019ny zava-drehetra, ary ho azy isika. Ary tokana ihany ny Tompo, dia i Jesosy Kristy. Tamin\u2019ny alalany no nanaovana ny zava-drehetra sady nanaovana antsika koa.",
        "7": "Tsy ny olona rehetra anefa no manana izany fahalalana izany. Fa hatramin\u2019izao ny sasany dia mbola mieritreritra momba ny sampy ihany, ka rehefa mihinan-kanina izy dia mieritreritra hoe zavatra natao sorona ho an\u2019ny sampy izany. Koa voaloto ny feon\u2019ny fieritreretany satria malemy.",
        "8": "Tsy hahamendrika antsika eo anatrehan\u2019Andriamanitra anefa ny sakafo. Raha tsy mihinana isika, dia tsy ho matiantoka, ary raha mihinana isika, dia tsy hahazo tombony.",
        "9": "Mitandrema hatrany anefa sao ho lasa vato mahatafintohina ho an\u2019ny malemy izany zo anananareo izany.",
        "10": "Fa raha ianao izay manam-pahalalana no misy mahita mandry ilika * hisakafo ao amin\u2019ny tempolin\u2019ny sampy, moa ve ny feon\u2019ny fieritreretan\u2019ilay malemy tsy hampirisika azy ho sahy hihinana sakafo atolotra ho an\u2019ny sampy?",
        "11": "Koa ny fahalalanao \u00e0ry no manimba an\u2019ilay malemy, dia ny rahalahinao izay namoizan\u2019i Kristy ny ainy.",
        "12": "Fa manota amin\u2019i Kristy ianareo, rehefa manota toy izany amin\u2019ny rahalahinareo ka mandratra ny feon\u2019ny fieritreretany mbola malemy.",
        "13": "Koa raha ny sakafo no mahatafintohina ny rahalahiko, dia tsy hihinan-kena intsony mihitsy aho sao ho tafintohina ny rahalahiko."
    },
    "9": {
        "1": "Tsy olona afaka ve aho? Tsy apostoly ve aho? Tsy efa nahita an\u2019i Jesosy Tompontsika ve aho? Tsy ianareo ve no vokatry ny asako ao amin\u2019ny Tompo?",
        "2": "Raha tsy apostoly ho an\u2019ny olon-kafa aho, dia tena azo antoka fa apostoly ho anareo. Fa ianareo no tombo-kase manamarina ny maha apostoly ahy, raha ny amin\u2019ny Tompo.",
        "3": "Izao \u00e0ry no fiarovan-tenako amin\u2019ireo mandinika ny momba ahy:",
        "4": "Angaha izahay tsy manan-jo hihinana sy hisotro?",
        "5": "Angaha izahay tsy manan-jo hitondra vady mpino, toy ny ataon\u2019ny apostoly hafa rehetra sy ny rahalahin\u2019ny Tompo ary Kefasy?",
        "6": "Sa izaho sy Barnabasy ihany no tsy manan-jo hitsahatra amin\u2019ny asa fivelomana?",
        "7": "Aiza no hisy miaramila mianto-tena? Iza no mamboly voaloboka ka tsy mihinana ny voany? Na iza no miandry andian\u2019ondry ka tsy mihinana amin\u2019ny rononony?",
        "8": "Araka ny fihevitry ny olona ve no ilazako izany? Tsy milaza izany koa angaha moa ny Lal\u00e0na?",
        "9": "Fa izao no voasoratra ao amin\u2019ny lal\u00e0n\u2019i Mosesy: \u201cAza asiana fehivava ny omby miasa eny am-pamoloana.\u201d Ny omby ve no ahin\u2019Andriamanitra?",
        "10": "Sa noho isika indrindra no nilazany izany? Tena noho isika no nanoratana izany, satria izay miasa tany dia tokony hiasa amin\u2019ny fanantenana ny hahazo vokatra, ary izay miasa eny am-pamoloana dia tokony hanao izany amin\u2019ny fanantenana ny hahazo ny anjarany.",
        "11": "Raha namafy zavatry ny fanahy taminareo izahay, dia mba mampaninona moa raha hijinja zavatra ho an\u2019ny nofo avy aminareo izahay?",
        "12": "Raha ny hafa aza manana izany zo izany aminareo, tsy mainka fa izahay? Tsy mampiasa izany zo izany anefa izahay, fa miaritra ny zava-drehetra, mba tsy hanakantsakananay ny vaovao tsara momba an\u2019i Kristy.",
        "13": "Tsy fantatrareo ve fa izay manao asa masina dia mihinana izay ao amin\u2019ny tempoly, ary izay manompo mandrakariva eo amin\u2019ny alitara dia miara-mahazo anjara amin\u2019ny alitara?",
        "14": "Toy izany koa fa nodidian\u2019ny Tompo hivelona amin\u2019ny vaovao tsara izay mitory ny vaovao tsara.",
        "15": "Tsy nisy nampiasaiko anefa izany zo izany. Ary tsy ny hahazoako izany zavatra izany velively no anoratako, fa aleoko aza maty toy izay... Fa tsy misy olona hahafoana ny antony ireharehako!",
        "16": "Koa raha mitory ny vaovao tsara aho, dia tsy misy antony ireharehako, fa tsy maintsy manao izany aho. Lozako tokoa raha tsy mitory ny vaovao tsara aho!",
        "17": "Raha an-tsitrapo no anaovako izany, dia manana valisoa aho, fa raha tsy an-tsitrapo kosa, dia efa manana asa fiandraiketana nankinina tamiko rahateo aho.",
        "18": "Inona \u00e0ry no valisoako? Izao: Rehefa mitory ny vaovao tsara aho, dia afaka manolotra izany maimaim-poana, mba tsy hanararaotako ny zoko avy amin\u2019ny fitoriana ny vaovao tsara.",
        "19": "Fa na dia afaka adidy amin\u2019ny olona rehetra aza aho, dia efa nataoko ho mpanompon\u2019ny rehetra ny tenako, mba hahazoako olona maro araka izay azo atao.",
        "20": "Koa tamin\u2019ny Jiosy dia tonga Jiosy aho, mba hahazoako ny Jiosy. Tamin\u2019izay teo ambanin\u2019ny lal\u00e0na, dia tonga toy izay teo ambanin\u2019ny lal\u00e0na aho, na dia tsy eo ambanin\u2019ny lal\u00e0na aza, mba hahazoako izay eo ambanin\u2019ny lal\u00e0na.",
        "21": "Tamin\u2019izay tsy manan-dal\u00e0na, dia tonga toy izay tsy manan-dal\u00e0na aho, na dia manana ny lal\u00e0n\u2019Andriamanitra sy eo ambanin\u2019ny lal\u00e0n\u2019i Kristy aza aho, mba hahazoako izay tsy manan-dal\u00e0na.",
        "22": "Tamin\u2019ny malemy, dia tonga malemy aho, mba hahazoako ny malemy. Tonga zava-drehetra tamin\u2019ny karazan\u2019olona rehetra aho, mba hisy hovonjeko na amin\u2019ny fomba ahoana na amin\u2019ny fomba ahoana.",
        "23": "Fa ataoko noho ny vaovao tsara ny zava-drehetra, mba hitoriako azy io amin\u2019ny hafa.",
        "24": "Tsy fantatrareo ve fa mihazakazaka avokoa ny mpihazakazaka rehetra manao fifaninanana, nefa iray monja no mahazo ny loka? Mihazakazaha koa mba hahazoanareo azy io.",
        "25": "Ary mifehy tena amin\u2019ny zava-drehetra koa izay rehetra mandray anjara amin\u2019ny fifaninanana. Mazava ho azy fa manao izany izy ireo mba hahazoana satroboninahitra mety lo, fa isika kosa mba hahazoana ny tsy mety lo.",
        "26": "Koa rehefa mihazakazaka aho, dia tsy mihazakazaka befahatany fotsiny. Ary tsy toy ny mamely rivotra aho rehefa mamely totohondry,",
        "27": "fa asiako mafy ny vatako ka andevoziko, sao izaho indray no tsy hankasitrahana kanefa efa nitory tamin\u2019ny hafa."
    },
    "10": {
        "1": "Tsy tiako tsy ho fantatrareo, ry rahalahy, fa teo ambanin\u2019ny rahona avokoa ny razantsika, ary namakivaky ny ranomasina izy rehetra,",
        "2": "ary natao batisa ka tafaray tamin\u2019i Mosesy izy rehetra, fony teo anatrehan\u2019ny rahona sy namakivaky ny ranomasina,",
        "3": "ary nihinana sakafo ara-panahy mitovy ihany izy rehetra,",
        "4": "ary nisotro zava-pisotro ara-panahy mitovy ihany izy rehetra. Fa nisotro tamin\u2019ny vatolampy ara-panahy izay nanaraka azy izy ireo, ary Kristy izany vatolampy izany.",
        "5": "Na izany aza, dia tsy nankasitrahan\u2019Andriamanitra ny ankamaroany, fa ripaka tany an-tany efitra.",
        "6": "Koa tonga anatra ho antsika izany, mba tsy haniriantsika zava-dratsy, toy ny nanirian\u2019izy ireo izany.",
        "7": "Ary aoka ianareo tsy ho tonga mpanompo sampy, toy ny sasany taminy, araka ny voasoratra hoe: \u201cNipetraka hihinana sy hisotro ny olona, ary nitsangana hifalifaly.\u201d",
        "8": "Ary aoka isika tsy hijangajanga, toy ny nijangajangan\u2019ny sasany tamin\u2019ireny, ka telo arivo sy roa alina taminy no maty tao anatin\u2019ny iray andro.",
        "9": "Ary aoka isika tsy hitsapa toetra an\u2019i Jehovah, toy ny sasany tamin\u2019ireny izay nitsapa toetra azy, ka matin\u2019ny bibilava.",
        "10": "Ary aoka isika tsy himenomenona, toy ny sasany tamin\u2019ireny izay nimenomenona, ka matin\u2019ny mpandringana.",
        "11": "Nanjo azy ireny izany mba ho anatra, ary nosoratana ho fampitandremana ho antsika, dia isika izay tratran\u2019ny faran\u2019ireo rafitra nisy teto amin\u2019ity tontolo ity.",
        "12": "Koa izay mihevi-tena ho efa mijoro dia aoka izy hitandrina sao ho lavo.",
        "13": "Tsy misy fakam-panahy mihatra aminareo, afa-tsy izay mpahazo ny olona. Tsy mivadika amin\u2019ny teniny anefa Andriamanitra, ka tsy hamela anareo halaim-panahy mihoatra noho izay zakanareo, fa rehefa misy fakam-panahy dia hasiany lalan-kivoahana koa, mba hahazakanareo izany.",
        "14": "Koa andosiro ny fanompoan-tsampy, ry malala.",
        "15": "Miresaka aminareo toy ny miresaka amin\u2019ny olona manam-pahendrena aho, ka ianareo mihitsy no aoka hitsara izay lazaiko.",
        "16": "Ny kaopin\u2019ny fisaorana izay isaorantsika, tsy fandraisan-tsoa amin\u2019ny ran\u2019i Kristy koa ve izany? Ary ny mofo tapahintsika, tsy fandraisan-tsoa amin\u2019ny vatan\u2019i Kristy koa ve izany?",
        "17": "Koa satria tsy misy afa-tsy mofo iray monja, dia vatana iray isika, na maro aza, fa samy mihinana amin\u2019izany mofo iray izany isika rehetra.",
        "18": "Jereo ny Israely araka ny nofo: Tsy miara-mahazo anjara amin\u2019ny alitara ve izay mihinana ny sorona?",
        "19": "Inona \u00e0ry no holazaiko? Misy dikany ve izay atao sorona ho an\u2019ny sampy, na misy dikany ve ny sampy?",
        "20": "Tsia, nefa lazaiko fa izay zavatra atolotry ny hafa firenena ho sorona dia ataony sorona ho an\u2019ny demonia, fa tsy ho an\u2019Andriamanitra. Koa tsy tiako hanan-javatra iombonana amin\u2019ny demonia ianareo.",
        "21": "Tsy afaka ny hisotro amin\u2019ny kaopin\u2019i Jehovah sy ny kaopin\u2019ny demonia ianareo. Tsy afaka ny hihinana amin\u2019ny \u201clatabatr\u2019i Jehovah\u201d sy ny latabatry ny demonia ianareo.",
        "22": "Sa \u201cmanao izay hahasaro-piaro an\u2019i Jehovah isika\u201d? Mahery noho izy angaha isika?",
        "23": "Azo atao ny zava-drehetra, nefa tsy ny zava-drehetra no mahasoa. Azo atao ny zava-drehetra, nefa tsy ny zava-drehetra no mampahery.",
        "24": "Aoka ny tsirairay hitady mandrakariva, tsy izay hahasoa ny tenany, fa izay hahasoa ny hafa.",
        "25": "Hano foana izay rehetra amidy eny amin\u2019ny tsena fivarotan-kena, fa aza manontany noho ny feon\u2019ny fieritreretanareo.",
        "26": "Fa \u201can\u2019i Jehovah ny tany sy izay rehetra eo aminy.\u201d",
        "27": "Raha misy tsy mpino manasa anareo ka te ho any ianareo, dia hano izay rehetra aroso eo anoloanareo, ka aza manontany sao hampikorontana ny feon\u2019ny fieritreretanareo izany.",
        "28": "Fa raha misy kosa miteny aminareo hoe: \u201cZavatra natolotra ho sorona ity\u201d, dia aza mihinana noho ilay nampahafantatra anareo sy noho ny feon\u2019ny fieritreretana.",
        "29": "\u201cFeon\u2019ny fieritreretana\u201d, hoy aho, nefa tsy ny anao, fa ny an\u2019ilay olona. Fa nahoana ny fahafahako no tsarain\u2019ny feon\u2019ny fieritreretan\u2019ny olon-kafa?",
        "30": "Raha mihinana aho sady misaotra, nahoana aho no haratsina amin\u2019izay anaovako fisaorana?",
        "31": "Koa na mihinana na misotro ianareo, na inona na inona ataonareo, dia ataovy ho voninahitr\u2019Andriamanitra ny zava-drehetra.",
        "32": "Aza manao izay hahatafintohina ny Jiosy na ny Grika na ny fiangonan\u2019Andriamanitra,",
        "33": "dia tahaka ahy koa izay miezaka hahafaly ny rehetra amin\u2019ny zava-drehetra, ka tsy mitady izay hahasoa ahy fa izay hahasoa ny maro, mba ho voavonjy izy ireny."
    },
    "11": {
        "1": "Aoka hanahaka ahy ianareo, tahaka ny anahafako an\u2019i Kristy.",
        "2": "Midera anareo aho, satria mahatsiaro ahy amin\u2019ny zava-drehetra ianareo sady mihazona mafy ny fampianarana nampitaiko taminareo.",
        "3": "Ary tiako ho fantatrareo fa i Kristy no lohan\u2019ny lehilahy rehetra, ny lehilahy no lohan\u2019ny vehivavy, ary Andriamanitra kosa no lohan\u2019i Kristy.",
        "4": "Izay lehilahy rehetra mivavaka na maminany ka misaron-doha, dia mampahamenatra ny lohany.",
        "5": "Fa izay vehivavy rehetra mivavaka na maminany ka tsy misaron-doha kosa, dia mampahamenatra ny lohany, satria toy ny vehivavy nokakasana izy.",
        "6": "Fa raha tsy misaron-doha ny vehivavy, dia aoka izy hoharatana. Raha mahamenatra azy anefa ny hoharatana na ny hokakasana, dia aoka izy hisaron-doha.",
        "7": "Fa tsy tokony hisaron-doha ny lehilahy satria endrika sy voninahitr\u2019Andriamanitra izy, fa ny vehivavy kosa no voninahitry ny lehilahy.",
        "8": "Ny lehilahy mantsy tsy avy amin\u2019ny vehivavy, fa ny vehivavy no avy amin\u2019ny lehilahy.",
        "9": "Ankoatra izany, dia tsy noforonina ho an\u2019ny vehivavy ny lehilahy, fa ny vehivavy no noforonina ho an\u2019ny lehilahy.",
        "10": "Izany no antony itondran\u2019ny vehivavy marika eo amin\u2019ny lohany, dia mariky ny fanajana fahefana, noho ny amin\u2019ny anjely.",
        "11": "Na izany aza anefa, ao amin\u2019ny Tompo, dia tsy nisy vehivavy raha tsy teo ny lehilahy ary tsy nisy lehilahy raha tsy teo ny vehivavy.",
        "12": "Fa tahaka ny niavian\u2019ny vehivavy avy tamin\u2019ny lehilahy no niavian\u2019ny lehilahy koa avy tamin\u2019ny vehivavy. Fa avy amin\u2019Andriamanitra kosa ny zava-drehetra.",
        "13": "Ianareo mihitsy no aoka hitsara: Mety ve raha mivavaka amin\u2019Andriamanitra ny vehivavy ka tsy misaron-doha?",
        "14": "Tsy efa voajanahary mihitsy ve ny hoe raha lava volo ny lehilahy, dia henatra ho azy izany,",
        "15": "fa raha lava volo kosa ny vehivavy, dia voninahitra ho azy izany? Fa ny volony no nomena azy ho saron-doha.",
        "16": "Raha misy te hifanditra mba hanarahana fanao hafa anefa, dia tsy manana fanao hafa izahay na ireo fiangonan\u2019Andriamanitra.",
        "17": "Tsy midera anareo anefa aho eo am-panomezana izany torohevitra izany, satria tsy mitondra soa ho anareo ny fivorianareo, fa vao mainka mitondra fahavoazana ho anareo.",
        "18": "Voalohany indrindra, dia reko fa misy fisaratsarahana eo aminareo rehefa mivory ny fiangonanareo, ary inoako ihany izany.",
        "19": "Azo antoka fa misy sekta eo aminareo mba ho hita miharihary izay olona ankasitrahana eo anivonareo.",
        "20": "Koa rehefa mivory ao amin\u2019ny toerana iray ianareo, dia tsy afaka mihinana ny sakafo harivan\u2019ny Tompo, araka ny tokony ho izy.",
        "21": "Fa rehefa mihinana izany ianareo, dia efa avy nisakafo hariva ny sasany, ka misy noana ary misy mamo.",
        "22": "Tsy manana trano ihinanana sy isotroana mihitsy angaha ianareo? Sa hamavoinareo ny fiangonan\u2019Andriamanitra ka ataonareo izay hahamenatra an\u2019ireo tsy mba manana na inona na inona? Inona no holazaiko aminareo? Hidera anareo ve aho? Tsy hidera anareo amin\u2019izany aho.",
        "23": "Efa noraisiko tamin\u2019ny Tompo ilay natolotro anareo koa: Fa tamin\u2019iny alina hamadihana azy iny, dia nandray mofo i Jesosy Tompo.",
        "24": "Ary rehefa avy nisaotra an\u2019Andriamanitra izy, dia notapahiny ilay mofo ka hoy izy: \u201cIty no * vatako izay omena ho anareo. Ataovy hatrany izao ho fahatsiarovana ahy.\u201d",
        "25": "Toy izany koa no nataony ny amin\u2019ny kaopy rehefa avy nihinana ny sakafo hariva izy. Ary hoy izy: \u201cIty kaopy ity no fifanekena vaovao miorina amin\u2019ny rako. Ataovy hatrany izao ho fahatsiarovana ahy, isaky ny misotro amin\u2019izy ity ianareo.\u201d",
        "26": "Fa isaky ny mihinana izany mofo izany sy misotro amin\u2019izany kaopy izany ianareo, dia manambara foana ny fahafatesan\u2019ny Tompo, mandra-piaviny.",
        "27": "Koa na iza na iza mihinana ny mofo na misotro amin\u2019ny kaopin\u2019ny Tompo, amin\u2019ny fomba tsy mendrika, dia ho meloka ny amin\u2019ny vatan\u2019ny Tompo sy ny rany izy.",
        "28": "Aoka ny olona handini-tena tsara aloha raha mendrika, vao hihinana amin\u2019ny mofo sy hisotro amin\u2019ny kaopy.",
        "29": "Fa izay mihinana sy misotro, raha tsy mahay mamantatra ny vatan\u2019ny Tompo, dia mihinana sy misotro fanamelohana ho an\u2019ny tenany.",
        "30": "Izany no antony mampahosa sy mampaharary ny maro aminareo, ary maro no nodimandry. *",
        "31": "Fa raha mahay mamantatra ny tenantsika isika, dia tsy hotsaraina.",
        "32": "Rehefa tsaraina anefa isika, dia faizin\u2019i Jehovah, mba tsy homelohina miaraka amin\u2019izao tontolo izao.",
        "33": "Koa rehefa mivory mba hihinana izany ianareo, ry rahalahiko, dia aoka hifampiandry.",
        "34": "Raha misy noana, dia aoka izy hihinana any an-tranony, mba tsy hivorianareo ho amin\u2019ny fanamelohana. Fa ny raharaha sisa kosa halamiko rehefa tonga any aho."
    },
    "12": {
        "1": "Ary tsy tiako tsy ho fantatrareo, ry rahalahy, ny amin\u2019ny fahaizana omen\u2019ny fanahy.",
        "2": "Fantatrareo fa fony ianareo olon\u2019izao tontolo izao, dia voataona tamin\u2019ny fomba samihafa hanompo an\u2019ireo sampy moana ianareo.",
        "3": "Koa ampahafantariko anareo fa tsy misy olona ampitenenin\u2019ny fanahin\u2019Andriamanitra ka milaza hoe: \u201cVoaozona i Jesosy!\u201d Ary raha tsy amin\u2019ny alalan\u2019ny fanahy masina, dia tsy misy afaka milaza hoe: \u201cI Jesosy no Tompo!\u201d",
        "4": "Ary misy fanomezana maro samihafa, nefa iray ihany ny fanahy.",
        "5": "Ary misy fanompoana maro samihafa, nefa iray ihany ny Tompo.",
        "6": "Misy asa maro samihafa, nefa iray ihany no Andriamanitra manatontosa azy rehetra amin\u2019ny olona rehetra.",
        "7": "Miharihary eo amin\u2019ny tsirairay ny fomba fiasan\u2019ny fanahy mba handraisan-tsoa.",
        "8": "Ny iray, ohatra, nomena tenim-pahendrena tamin\u2019ny alalan\u2019ny fanahy, ary ny iray tenim-pahalalana araka io fanahy io ihany.",
        "9": "Ny iray nomen\u2019io fanahy io finoana, ary ny iray kosa nomen\u2019io fanahy io fahaiza-manasitrana,",
        "10": "ny iray fanaovana fahagagana, ny iray fahaiza-maminany, ny iray fahaiza-mamantatra ny fanambarana avy amin\u2019ny fanahy, ny iray fitenenana amin\u2019ny fiteny samihafa, ary ny iray kosa fandikan-teny.",
        "11": "Tontosain\u2019ny fanahy iray ihany anefa izany asa rehetra izany, ka zarainy amin\u2019ny tsirairay avy araka izay tiany.",
        "12": "Fa iray ny vatana nefa misy rantsany maro, ary izany rantsambatana rehetra izany na maro aza, dia vatana iray ihany. Dia tahaka izany koa i Kristy.",
        "13": "Fa fanahy iray tokoa no nanaovana batisa antsika rehetra mba ho vatana iray ihany isika, na Jiosy na Grika, na mpanompo na olona afaka. Ary nampisotroina fanahy iray ihany isika rehetra.",
        "14": "Fa tsy rantsambatana iray monja ny vatana, fa misy maro.",
        "15": "Raha hoy ny tongotra hoe: \u201cTsy anisan\u2019ny vatana aho satria tsy tanana\u201d, dia tsy izany akory no tsy maha anisan\u2019ny vatana azy.",
        "16": "Ary raha hoy ny sofina hoe: \u201cTsy anisan\u2019ny vatana aho satria tsy maso\u201d, dia tsy izany akory no tsy maha anisan\u2019ny vatana azy.",
        "17": "Raha maso iray ny vatana manontolo, aiza ny fandrenesana? Raha fandrenesana izy manontolo, inona no amantarana fofona?",
        "18": "Fa napetrak\u2019Andriamanitra ao amin\u2019ny vatana ny rantsany tsirairay, araka izay tiany.",
        "19": "Raha rantsambatana iray ihany izy rehetra, aiza ny vatana?",
        "20": "Fa rantsana maro izy ireo, nefa vatana iray ihany.",
        "21": "Ny maso tsy afaka manao amin\u2019ny tanana hoe: \u201cTsy mila anao aho.\u201d Ary ny loha tsy afaka manao amin\u2019ny tongotra hoe: \u201cTsy mila anareo aho.\u201d",
        "22": "Fa izao kosa aza no tena izy: Ilaina ny rantsambatana izay toa malemy kokoa.",
        "23": "Ary izay faritra amin\u2019ny vatana heverintsika ho tsy dia mendri-kaja, dia ireny no omentsika voninahitra bebe kokoa, ka manjary mendri-kaja kokoa ny faritra mahamenatra eo amin\u2019ny vatantsika.",
        "24": "Fa tsy mila na inona na inona kosa ny faritra efa mendri-kaja amin\u2019ny vatantsika. Na izany aza, dia nakamban\u2019Andriamanitra ho iray ny vatana, ka nomeny voninahitra bebe kokoa ny faritra tsy nanana voninahitra,",
        "25": "mba tsy hisy fisaratsarahana eo amin\u2019ny vatana, fa mba hifampiahy ireo rantsany.",
        "26": "Ary raha mijaly ny rantsambatana iray, dia miara-mijaly aminy ny rantsambatana rehetra, ary raha misy rantsambatana omem-boninahitra, dia miara-mifaly aminy ny rantsambatana rehetra.",
        "27": "Vatan\u2019i Kristy ianareo, ary rantsambatana ny tsirairay avy aminareo.",
        "28": "Ary napetrak\u2019Andriamanitra ao amin\u2019ny fiangonana ireo rantsambatana samihafa: Voalohany, apostoly; faharoa, mpaminany; fahatelo, mpampianatra; avy eo, fahagagana, fahaiza-manasitrana, fanampiana, fahaiza-mitarika, ary fitenenana amin\u2019ny fiteny samihafa.",
        "29": "Fa angaha izy rehetra no apostoly? Angaha izy rehetra no mpaminany? Angaha izy rehetra no mpampianatra? Angaha izy rehetra no manao fahagagana?",
        "30": "Angaha izy rehetra no mahay manasitrana? Angaha izy rehetra no miteny amin\u2019ny fiteny samihafa? Angaha izy rehetra no mpandika teny?",
        "31": "Fa miezaha mafy hahazo ireo fanomezana lehibe kokoa. Lalana mbola tsara kokoa noho ireo anefa no asehoko anareo."
    },
    "13": {
        "1": "Raha miteny amin\u2019ny fitenin\u2019olona sy fitenin\u2019anjely aho nefa tsy manam-pitiavana, dia tonga takela-barahina maneno na kipantsona mikarantsana aho.",
        "2": "Ary raha manana ny fahaiza-maminany aho sady mahafantatra ny zava-miafina masina rehetra sy ny fahalalana rehetra, ary manana ny finoana rehetra ka mahafindra tendrombohitra, nefa tsy manam-pitiavana, dia tsinontsinona aho.",
        "3": "Ary raha manome ny fananako rehetra aho mba hahazoan\u2019ny hafa sakafo, ary manolotra ny tenako ho sorona mba hisy hireharehako, nefa tsy manam-pitiavana, dia tsy hisy tombony ho ahy velively izany.",
        "4": "Ny fitiavana mahari-po sy tsara fanahy. Ny fitiavana tsy mialona, tsy mirehareha, tsy mieboebo,",
        "5": "tsy manao izay tsy mahamendrika, tsy mitady izay hahasoa ny tenany, tsy mora tezitra, tsy mitana lolompo,",
        "6": "tsy mifaly noho ny tsy fahamarinana fa mifaly noho ny fahamarinana kosa,",
        "7": "mandefitra ny zava-drehetra, mino ny zava-drehetra, manantena ny zava-drehetra, miaritra ny zava-drehetra.",
        "8": "Tsy ho levona mandrakizay ny fitiavana. Fa na misy aza ny fahaiza-maminany, dia hofoanana izany, ary na misy aza ny fitenenana amin\u2019ny fiteny samihafa, dia hitsahatra izany, ary na misy aza ny fahalalana, dia hofoanana izany.",
        "9": "Fa ampahany ihany ny fahalalantsika, ary ampahany ihany ny faminaniana ambarantsika,",
        "10": "fa rehefa feno izany, dia hofoanana ilay ampahany.",
        "11": "Fony aho zaza, dia niteny toy ny zaza, nieritreritra toy ny zaza, nisaina toy ny zaza. Fa amin\u2019izao izaho efa olon-dehibe izao, dia nesoriko ny toetran-jaza.",
        "12": "Mahita manjavozavo eo amin\u2019ny fitaratra metaly isika ankehitriny, fa amin\u2019izany kosa dia hahita mifanatrika. Ampahany ihany ny fahalalako ankehitriny, fa amin\u2019izany kosa aho dia hanana fahalalana marina tsara toy ny ahafantarana ahy marina tsara.",
        "13": "Fa mitoetra ireto telo ireto ankehitriny: Finoana sy fanantenana ary fitiavana. Ny fitiavana anefa no lehibe indrindra amin\u2019ireo."
    },
    "14": {
        "1": "Miezaha mafy hifankatia, nefa miezaha mafy koa hahazo ny fahaizana omen\u2019ny fanahy, indrindra fa ny haminany.",
        "2": "Fa izay miteny amin\u2019ny fiteny samihafa dia tsy miteny amin\u2019olona fa amin\u2019Andriamanitra, satria tsy misy mahazo izay lazainy, fa ny fanahy no mahatonga azy hilaza zava-miafina masina.",
        "3": "Fa izay maminany kosa dia mampahery sy mandrisika ary mampionona ny olona amin\u2019izay lazainy.",
        "4": "Izay miteny amin\u2019ny fiteny samihafa dia mampahery ny tenany, fa izay maminany kosa mampahery ny fiangonana.",
        "5": "Tiako hiteny amin\u2019ny fiteny samihafa ianareo rehetra, nefa aleoko ihany ianareo maminany. Eny, izay maminany dia lehibe noho izay miteny amin\u2019ny fiteny samihafa, raha tsy hoe mandika teny angaha izy, mba hahazoan\u2019ny fiangonana fampaherezana.",
        "6": "Raha izao aho, ry rahalahy, no tonga any aminareo miteny amin\u2019ny fiteny samihafa, dia inona no soa hataoko aminareo raha toa aho ka tsy mampiharihary zavatra tsy fantatrareo na milaza fahalalana na faminaniana na fampianarana aminareo?",
        "7": "Maneno, ohatra, ny zavatra tsy mananaina, na sodina na harpa. Raha tsy mamoaka feo samy hafa anefa ilay izy, ahoana no hahafantarana hoe inona izany feon-kira avoakan\u2019ny sodina na avoakan\u2019ny harpa izany?",
        "8": "Raha tsy mazava tsara tokoa ny antso ataon\u2019ny trompetra, iza no hiomana hiady?",
        "9": "Toy izany koa fa raha tsy milaza teny mora azo ny lelanareo, ahoana no hahafantarana izay lazainareo? Hiteny amin\u2019ny rivotra fotsiny ianareo, raha ny marina.",
        "10": "Mety hisy feo maro be isan-karazany amin\u2019ny fiteny eo amin\u2019izao tontolo izao, nefa samy misy heviny izy ireny.",
        "11": "Koa raha tsy azoko \u00e0ry ny hevitr\u2019izay lazaina, dia ho vahiny amin\u2019ilay miteny aho, ary ilay miteny kosa ho vahiny amiko.",
        "12": "Dia toy izany koa ianareo: Koa satria maniry fatratra ny fanomezan\u2019ny fanahy ianareo, dia miezaha koa hanana be dia be amin\u2019izany mba hampaherezana ny fiangonana.",
        "13": "Koa aoka \u00e0ry izay miteny amin\u2019ny fiteny samihafa hivavaka mba hahay handika teny.",
        "14": "Fa raha amin\u2019ny fiteny samihafa no ivavahako, dia ny fanomezan\u2019ny fanahy izay noraisiko no mivavaka, fa ny saiko kosa tsy mahazo ny hevitr\u2019izay lazaiko.",
        "15": "Inona \u00e0ry no hatao? Hampiasaiko ny fanomezan\u2019ny fanahy rehefa mivavaka aho, nefa hampiasaiko koa ny saiko. Ny fanomezan\u2019ny fanahy no hihirako fiderana, nefa ny saiko koa no hihirako fiderana.",
        "16": "Fa raha amin\u2019ny alalan\u2019ny fanomezan\u2019ny fanahy no anaovanao fiderana, ahoana no hilazan\u2019ny olon-tsotra eo am-pitoerany eo hoe \u201cAmena\u201d amin\u2019ny fisaorana ataonao, nefa tsy fantany izay lazainao?",
        "17": "Marina fa tsara ny fomba isaoranao, nefa tsy mahazo fampaherezana ny hafa.",
        "18": "Misaotra an\u2019Andriamanitra aho fa miteny amin\u2019ny fiteny samihafa mihoatra noho ianareo rehetra.",
        "19": "Eo amin\u2019ny fiangonana anefa, dia aleoko milaza teny dimy azon\u2019ny saiko mba hampianarako ny hafa koa, toy izay hilaza teny iray alina amin\u2019ny fiteny samihafa.",
        "20": "Ry rahalahy, aoka ianareo tsy ho zaza raha ny amin\u2019ny fahaiza-misaina, fa aoka ho zaza bodo raha ny amin\u2019ny faharatsiana, nefa kosa ho olon-dehibe raha ny amin\u2019ny fahaiza-misaina.",
        "21": "Izao no voasoratra ao amin\u2019ny Lal\u00e0na: \u201c\u2018Ny lelan\u2019ny hafa firenena sy ny molotry ny vahiny no hitenenako amin\u2019ity vahoaka ity, nefa na amin\u2019izany aza dia mbola tsy hihaino ahy ihany izy\u2019, hoy i Jehovah.\u201d",
        "22": "Koa ny fitenenana amin\u2019ny fiteny samihafa dia famantarana ho an\u2019ny tsy mpino, fa tsy ho an\u2019ny mpino, ary ny faminaniana kosa ho an\u2019ny mpino, fa tsy ho an\u2019ny tsy mpino.",
        "23": "Raha mivory eo amin\u2019ny toerana iray \u00e0ry ny fiangonana manontolo ka samy miteny amin\u2019ny fiteny samihafa ny rehetra, nefa miditra ny olon-tsotra na ny tsy mpino, tsy holazainy fa adala ve ianareo?",
        "24": "Fa raha samy maminany kosa ianareo rehetra ary misy tsy mpino na olon-tsotra miditra, dia ho tsapany fa mananatra azy ny rehetra sady mandinika azy tsara.",
        "25": "Koa hanjary hiharihary izay miafina ao am-pony ka hiankohoka izy ary hivavaka amin\u2019Andriamanitra, sady hilaza hoe: \u201cTena eo aminareo tokoa Andriamanitra.\u201d",
        "26": "Inona \u00e0ry no hatao, ry rahalahy? Rehefa mivory ianareo, dia misy manana salamo, misy mampianatra, misy milaza ny zavatra naharihary taminy, misy miteny amin\u2019ny fiteny samihafa, ary misy mandika teny. Aoka ny zava-drehetra hatao mba hampaherezana.",
        "27": "Ary raha misy miteny amin\u2019ny fiteny samihafa, dia aoka izy ireo hoferana ho roa na telo, raha be indrindra, ka hifandimby. Ary aoka hisy handika teny.",
        "28": "Fa raha tsy misy mpandika teny, dia aoka izy hangina eo amin\u2019ny fiangonana ka hiteny amin\u2019ny tenany ihany sy amin\u2019Andriamanitra.",
        "29": "Ankoatra izany, dia aoka ho mpaminany roa na telo no hiteny, ary aoka ny hafa hamantatra ny hevitr\u2019izany.",
        "30": "Raha misy amin\u2019izay mipetraka eo anefa mahazo fanambarana naharihary taminy, dia aoka hangina ilay voalohany.",
        "31": "Ary samy afaka maminany ianareo rehetra, fa mandeha tsirairay, mba hianaran\u2019ny rehetra sy hampaherezana ny rehetra.",
        "32": "Ary tokony ho hain\u2019ny mpaminany ny mifehy ny fanomezan\u2019ny fanahy haminany.",
        "33": "Fa Andriamanitra tsy Andriamanitry ny fikorontanana, fa Andriamanitry ny filaminana. Toy ny any amin\u2019ny fiangonana rehetran\u2019ny olona masina,",
        "34": "dia aoka ny vehivavy hangina rehefa eo anivon\u2019ny fiangonana, fa tsy mahazo miteny izy ireo. Aoka kosa izy hanaiky, araka ny lazain\u2019ny Lal\u00e0na.",
        "35": "Fa raha misy zavatra tiany ho fantatra kosa, dia aoka izy hanontany ny vadiny any an-trano, fa mahamenatra raha miteny eo anivon\u2019ny fiangonana ny vehivavy.",
        "36": "Ahoana hoe? Avy taminareo ve no nivoahan\u2019ny tenin\u2019Andriamanitra, sa hatreo aminareo ihany no tongany?",
        "37": "Raha misy mihevi-tena ho mpaminany na ho manana fanomezan\u2019ny fanahy, dia aoka izy hanaiky izay soratako aminareo, satria didin\u2019ny Tompo izany soratako izany.",
        "38": "Fa raha misy tsy manaiky, dia avelao izy tsy hanaiky.",
        "39": "Koa miezaha mafy hahazo ny fahaiza-maminany, ry rahalahiko, nefa koa aza rarana ny fitenenana amin\u2019ny fiteny samihafa.",
        "40": "Fa aoka ny zava-drehetra hatao amim-pahamendrehana sy amim-pilaminana."
    },
    "15": {
        "1": "Ary ampahatsiahiviko anareo, ry rahalahy, ny vaovao tsara notoriko taminareo, izay nekenareo sy ifikiranareo.",
        "2": "Amin\u2019ny alalan\u2019izany vaovao tsara renareo tamiko izany no amonjena anareo koa raha tananareo mafy izany, fa raha tsy izany, dia very maina ny nahatongavanareo ho mpino.",
        "3": "Fa anisan\u2019ny zavatra voalohany natolotro anareo ilay efa noraisiko koa, dia izao: Maty noho ny fahotantsika i Kristy, araka ny Soratra Masina,",
        "4": "ary nalevina izy dia natsangana tamin\u2019ny maty tamin\u2019ny andro fahatelo, araka ny Soratra Masina,",
        "5": "ary niseho tamin\u2019i Kefasy izy, ary avy eo tamin\u2019izy roa ambin\u2019ny folo lahy.",
        "6": "Taorian\u2019izany, dia rahalahy maherin\u2019ny dimanjato no indray nisehoany, ka mbola velona ankehitriny ny ankamaroany, fa ny sasany kosa efa nodimandry. *",
        "7": "Taorian\u2019izany, dia niseho tamin\u2019i Jakoba izy, avy eo tamin\u2019ny apostoly rehetra,",
        "8": "ary farany indrindra, dia niseho tamiko koa izy, toy ny hoe niseho tamin\u2019ny zaza teraka tsy tonga volana.",
        "9": "Fa izaho no kely indrindra amin\u2019ny apostoly, ary tsy mendrika hantsoina hoe apostoly aho, satria nanenjika ny fiangonan\u2019Andriamanitra.",
        "10": "Ny hatsaram-panahy tsy manam-paharoa nasehon\u2019Andriamanitra anefa no naha toy izao ahy. Ary tsy very maina ny hatsaram-panahy tsy manam-paharoa nasehony tamiko. Fa niasa mafy mihoatra noho izy rehetra aho, nefa tsy izaho fa ilay hatsaram-panahy tsy manam-paharoa naseho tamiko.",
        "11": "Izany anefa no torinay, na izaho na izy ireo, ary izany no inoanareo.",
        "12": "Ary raha i Kristy no torina fa efa natsangana tamin\u2019ny maty, ahoana no ilazan\u2019ny sasany aminareo fa tsy misy fitsanganan\u2019ny maty?",
        "13": "Raha tsy hisy tokoa ny fitsanganan\u2019ny maty, na i Kristy aza tsy natsangana.",
        "14": "Fa raha tsy natsangana i Kristy, dia tena very maina ny fitoriantsika, ary very maina ny finoantsika.",
        "15": "Ary ho hita fa vavolombelona mandainga ny amin\u2019Andriamanitra isika, satria manambara fa Andriamanitra efa nanangana an\u2019i Kristy. Tsy ho natsangany anefa izy raha tsy hatsangana tokoa ny maty.",
        "16": "Fa raha tsy hatsangana ny maty, na i Kristy aza tsy ho natsangana.",
        "17": "Ankoatra izany, raha tsy natsangana i Kristy, dia zava-poana ny finoanareo, ary mbola ao amin\u2019ny fahotanareo ihany ianareo.",
        "18": "Ary very koa izay nodimandry * tao amin\u2019i Kristy.",
        "19": "Raha amin\u2019izao fiainana izao ihany no anantenantsika an\u2019i Kristy, dia isika no mampahonena indrindra amin\u2019ny olona rehetra.",
        "20": "Efa natsangana tamin\u2019ny maty tokoa anefa i Kristy, izay voaloham-bokatra amin\u2019ireo nodimandry. *",
        "21": "Koa satria olona iray no niavian\u2019ny fahafatesana, dia olona iray koa no iavian\u2019ny fitsanganan\u2019ny maty.",
        "22": "Fa tahaka ny ahafatesan\u2019ny rehetra ao amin\u2019i Adama, no hamelomana ny rehetra koa ao amin\u2019i Kristy.",
        "23": "Samy araka ny filaharany avy anefa: i Kristy no voaloham-bokatra, ary avy eo izay an\u2019i Kristy, mandritra ny fanatrehany.",
        "24": "Ary amin\u2019ny farany, dia hanolotra ny fanjakana amin\u2019Andriamanitra Rainy izy, rehefa avy nofoanany avokoa ny fitondrana sy ny fahefana ary ny hery rehetra.",
        "25": "Fa hanjaka izy, mandra-panaon\u2019Andriamanitra ny fahavalo rehetra ho eo ambany tongony.",
        "26": "Ary hofoanana ny fahafatesana, izay fahavalo farany.",
        "27": "Fa \u2018nasain\u2019Andriamanitra nanaiky azy ny zava-drehetra ka nataony eo ambany tongony.\u2019 Rehefa voalaza hoe: \u2018Nasaina nanaiky azy ny zava-drehetra\u2019, dia miharihary fa tsy anisan\u2019izany ilay nahatonga ny zava-drehetra hanaiky azy.",
        "28": "Fa rehefa nasaina nanaiky ny Zanaka ny zava-drehetra, dia ny Zanaka mihitsy koa no hanaiky an\u2019Ilay nahatonga ny zava-drehetra hanaiky azy, mba ho Andriamanitra no zava-drehetra ho an\u2019ny rehetra.",
        "29": "Raha tsy izany, dia inona no soa ho azon\u2019ireo atao batisa mba ho faty? Raha tsy hatsangana mihitsy ny maty, nahoana no atao batisa koa izy ireo mba ho faty?",
        "30": "Nahoana \u00e0ry isika no efa saika niharan-doza foana koa?",
        "31": "Tandindomin-doza isan\u2019andro ny aiko. Ny fifaliako ny aminareo no anamafisako izany teniko izany, ry rahalahy, dia ny fifaliako ao amin\u2019i Kristy Jesosy Tompontsika.",
        "32": "Fa raha niady tamin\u2019ny bibidia tany Efesosy tahaka ny nataon\u2019ny sasany aho, inona no soa azoko amin\u2019izany? Raha tsy hatsangana ny maty, dia \u201caoka isika hihinana sy hisotro, fa rahampitso dia ho faty.\u201d",
        "33": "Aza manaiky ho voafitaka ianareo: Ny naman-dratsy dia manimba ny fahazarana mahasoa.",
        "34": "Aoka ianareo hifoha sy hahatsiaro saina ka hanao ny marina, ary aza zatra manota. Tsy manana fahalalana an\u2019Andriamanitra mantsy ny sasany. Ny hampahamenatra anareo no ilazako izany.",
        "35": "Na izany aza, dia misy hilaza hoe: \u201cHatao ahoana no fanangana ny maty? Eny, vatana manao ahoana izy rehefa tonga?\u201d",
        "36": "Ry tsy misaina, tsy hovelomina izay afafinao raha tsy maty aloha.",
        "37": "Ary tsy ilay zavamaniry * hipoitra no afafinao, fa voa fotsiny ihany, na voa inona izany na voa inona.",
        "38": "Omen\u2019Andriamanitra vatana araka izay tiany anefa ilay voa, ary ny voa tsirairay samy omeny ny vatany avy.",
        "39": "Tsy mitovy ny nofo rehetra, fa hafa ny an\u2019ny olombelona, hafa ny nofon\u2019ny omby, hafa ny nofon\u2019ny vorona, ary hafa ny an\u2019ny trondro.",
        "40": "Hafa ny vatan\u2019izay any an-danitra ary hafa ny vatan\u2019izay et\u1ef3 an-tany. Hafa ny voninahitry ny vatan\u2019ny any an-danitra, ary hafa ny an\u2019ny et\u1ef3 an-tany.",
        "41": "Hafa ny voninahitry ny masoandro, hafa ny an\u2019ny volana, ary hafa ny an\u2019ny kintana. Raha ny marina aza, dia samy manana ny voninahiny ny kintana.",
        "42": "Toy izany koa ny fitsanganan\u2019ny maty. Vatana mety lo izy rehefa afafy, fa vatana tsy mety lo kosa rehefa atsangana.",
        "43": "Afa-boninahitra izy rehefa afafy, fa be voninahitra rehefa atsangana. Malemy izy rehefa afafy, fa mahery rehefa atsangana.",
        "44": "Vatana ara-nofo izy rehefa afafy, fa vatana ara-panahy rehefa atsangana. Raha misy vatana ara-nofo, dia misy koa ara-panahy.",
        "45": "Fa izao mihitsy no voasoratra: \u201cTonga zavamananaina * i Adama voalohany.\u201d Ary i Adama farany kosa tonga fanahy * mahavelona.",
        "46": "Tsy izay ara-panahy anefa no voalohany, fa izay ara-nofo, vao ny ara-panahy.",
        "47": "Ilay lehilahy voalohany dia avy amin\u2019ny tany sady natao tamin\u2019ny vovoka, fa ilay lehilahy faharoa kosa avy any an-danitra.",
        "48": "Tahaka ilay natao tamin\u2019ny vovoka ireo natao tamin\u2019ny vovoka, ary tahaka ilay avy any an-danitra ireo any an-danitra.",
        "49": "Tahaka ny itondrantsika ny endrik\u2019ilay natao tamin\u2019ny vovoka no hitondrantsika koa ny endrik\u2019ilay avy any an-danitra.",
        "50": "Izao anefa no lazaiko, ry rahalahy: Tsy afaka mandova ny fanjakan\u2019Andriamanitra ny nofo aman-dra, ary izay mety lo tsy mandova ny tsy mety lo.",
        "51": "Zava-miafina masina no lazaiko aminareo: Tsy hodimandry * avokoa isika rehetra, fa isika rehetra dia hovana",
        "52": "ao anatin\u2019ny fotoana fohy dia fohy, ao anatin\u2019ny indray mipy maso, rehefa maneno ny trompetra farany. Fa haneno ny trompetra, dia hatsangana ny maty ka hanjary ho tsy mety lo, ary hovana isika.",
        "53": "Fa tsy maintsy hitafy ny tsy mety lo ity mety lo ity, ary tsy maintsy hitafy ny tsy mety maty ity mety maty ity.",
        "54": "Rehefa hiova ho tsy mety lo anefa ity mety lo ity ary hiova ho tsy mety maty ity mety maty ity, dia ho tanteraka ny teny voasoratra hoe: \u201cHo foana mandrakizay ny fahafatesana.\u201d",
        "55": "\u201cRy fahafatesana \u00f4, aiza ny fandresenao? Ry fahafatesana \u00f4, aiza ny fanindronanao?\u201d",
        "56": "Ny fanindronana mahatonga ny fahafatesana dia ny ota, fa ny herin\u2019ny ota kosa dia avy amin\u2019ny Lal\u00e0na.",
        "57": "Fa hisaorana anie Andriamanitra, satria manome antsika ny fandresena izy, amin\u2019ny alalan\u2019i Jesosy Kristy Tompontsika!",
        "58": "Noho izany, ry rahalahy malalako, dia aoka ianareo hifahatra tsara sy tsy ho voahozongozona ary ho be atao foana amin\u2019ny asan\u2019ny Tompo, satria fantatrareo fa tsy very maina ny asa mafy ataonareo ao amin\u2019ny Tompo."
    },
    "16": {
        "1": "Mikasika ilay famoriam-bola ho an\u2019ny olona masina, dia aoka koa ianareo hanao araka izay nandidiako an\u2019ireo fiangonana any Galatia.",
        "2": "Isaky ny andro voalohany amin\u2019ny herinandro, dia aoka ny tsirairay aminareo, any an-tokantranony any, mba hanokana vola, arakaraka izay azony. Amin\u2019izay, rehefa tonga aho, dia tsy hisy famoriam-bola hatao intsony.",
        "3": "Fa rehefa tonga any aho, dia izay olona ekenareo an-taratasy no hirahiko hitondra ny fanomezanareo ho any Jerosalema.",
        "4": "Raha mety koa anefa ny handehanako any, dia hiaraka amiko izy ireo.",
        "5": "Fa ho tonga any aminareo aho rehefa avy mandalo an\u2019i Makedonia, fa efa handalo an\u2019i Makedonia aho izao.",
        "6": "Ary angamba hijanona kelikely any aminareo aho na handany ny ririnina any mihitsy aza, mba hanateranareo ahy lavidavitra amin\u2019izay halehako.",
        "7": "Fa tsy amin\u2019izao fandalovako izao no tiako hahitana anareo, fa manantena ny hijanona elaela any aminareo aho, raha avelan\u2019i Jehovah.",
        "8": "Hijanona eto Efesosy anefa aho mandra-pahatongan\u2019ny fetin\u2019ny Pentekosta,",
        "9": "fa misy varavarana lehibe nosokafana ho ahy, dia varavarana misokatra ho amin\u2019ny asa. Maro anefa ny mpanohitra.",
        "10": "Raha tonga any anefa i Timoty, dia tandremo mba tsy hatahotra izy eo aminareo, fa manao ny asan\u2019i Jehovah izy, tahaka ahy koa.",
        "11": "Koa aoka tsy hisy hanao tsinontsinona azy. Atero lavidavitra izy ka alefaso soa aman-tsara mba ho tonga at\u1ef3 amiko, fa miandry azy izaho sy ireo rahalahy.",
        "12": "Mikasika an\u2019i Apolosy rahalahintsika, dia niangaviako mafy izy hiaraka amin\u2019ireo rahalahy ho any aminareo, saingy tsy sitrany mihitsy aloha izao ny handeha. Fa ho tonga any ihany izy rehefa afaka.",
        "13": "Miambena hatrany, ary aoka ianareo ho mafy orina ao amin\u2019ny finoana sy hitomban-dahy hatrany ary hatanjaka.",
        "14": "Ataovy amim-pitiavana izay rehetra ataonareo.",
        "15": "Izao no iangaviako anareo, ry rahalahy: Fantatrareo fa ny fianakavian\u2019i Stefanasy no voaloham-bokatra tany Akaia ary nanolo-tena hikarakara ny olona masina izy ireo,",
        "16": "koa enga anie ianareo hanaiky foana ny olona toy ireny sy izay rehetra mifarimbona amin\u2019ny asa sy misasatra mafy!",
        "17": "Faly anefa aho fa eto amiko i Stefanasy sy Fortonato ary Akaiko, satria manonitra ny tsy maha eto anareo izy ireo.",
        "18": "Fa mamelombelona ahy sy mamelombelona anareo izy ireo. Koa mba ekeo ny olona toy ireny.",
        "19": "Mampamangy, hono, ianareo, hoy ireo fiangonana at\u1ef3 Azia. Mampamangy anareo indrindra ao amin\u2019ny Tompo, hono, i Akoila sy Priska, mbamin\u2019ny fiangonana ao an-tranony.",
        "20": "Mampamangy anareo ny rahalahy rehetra. Mifampiarahab\u00e0 amin\u2019ny oroka masina.",
        "21": "Ity no veloma nosoratan\u2019ny tanako, izaho Paoly.",
        "22": "Raha misy tsy miraiki-po amin\u2019ny Tompo, dia aoka izy ho voaozona. Avia, ry Tomponay \u00f4!",
        "23": "Ho aminareo anie ny hatsaram-panahy tsy manam-paharoan\u2019i Jesosy Tompo!",
        "24": "Ho aminareo rehetra anie ny fitiavako, ao amin\u2019i Kristy Jesosy!"
    },
    "meta": {
        "name": "1 Korintianina",
        "order": 45,
        "chapter_number": 16
    }
}