{
    "1": {
        "1": "1 Tamin\u2019ny taona fahatelo nanjakan\u2019i Joiakima mpanjakan\u2019ny Joda, dia tonga tany Jerosalema i Nebokadnezara mpanjakan\u2019i Babylona, ka nanao fahirano azy.",
        "2": "2 Tamin\u2019ny farany, dia natolotr\u2019i Jehovah teo an-tanan\u2019i Nebokadnezara i Joiakima mpanjakan\u2019ny Joda, sy ny fitaovana sasany tao an-tranon\u2019ilay tena Andriamanitra. Ary nentin\u2019i Nebokadnezara tany Sinara, ho ao an-tranon\u2019andriamaniny ireny, ka nataony tao amin\u2019ny fitehirizan-karenan\u2019ny andriamaniny.",
        "3": "3 Ary ny mpanjaka nandidy an\u2019i Aspenaza lehiben\u2019ny tandapany mba haka olona avy tamin\u2019ny zanak\u2019Israely sy ny tarana-mpanjaka ary ny andriana,",
        "4": "4 dia ankizy tsy nisy tsininy mihitsy, fa tsara tarehy sy mahay ny karazam-pahendrena rehetra sy manam-pahalalana ary manana fahaizana, sady ho afaka hanompo ao an-dapan\u2019ny mpanjaka. Nalaina mba hampianarina ny soratra sy ny fitenin\u2019ny Kaldeanina ireo ankizy ireo.",
        "5": "5 Ary nasain\u2019ny mpanjaka nomena anjara sakafo isan\u2019andro avy tamin\u2019ny hanim-py fihinan\u2019ny mpanjaka sy ny divay fisotrony izy ireo. Natao izany mba hanabeazana azy ireo mandritra ny telo taona, ka ho afaka hanompo eo anatrehan\u2019ny mpanjaka izy ireo aorian\u2019izay.",
        "6": "6 Ary taranak\u2019i Joda ny sasany tamin\u2019izy ireo, dia i Daniela, Hanania, Misaela, ary Azaria.",
        "7": "7 Ary nomen\u2019ny lehiben\u2019ny tandapa anarana hafa izy ireo, ka i Daniela nantsoiny hoe Beltesazara, i Hanania nantsoiny hoe Sadraka, i Misaela nantsoiny hoe Mesaka, ary i Azaria nantsoiny hoe Abednego.",
        "8": "8 Tapa-kevitra tao am-pony anefa i Daniela ny tsy handoto ny tenany tamin\u2019ny hanim-py fihinan\u2019ny mpanjaka sy ny divay fisotrony. Ary nangataka foana tamin\u2019ny lehiben\u2019ny tandapa izy mba tsy handotoany tena.",
        "9": "9 Koa notahin\u2019Andriamanitra * i Daniela, ka tsara fanahy sy namindra fo taminy ilay lehiben\u2019ny tandapa.",
        "10": "10 Ary hoy ilay lehiben\u2019ny tandapa tamin\u2019i Daniela: \u201cMatahotra ny mpanjaka tompoko aho. Izy mantsy no nandidy ny amin\u2019izay hohaninareo sy hosotroinareo. Koa ahoana raha hitany fa toy ny tarehin\u2019olona kivy ny tarehinareo, tsy sahala amin\u2019ny an\u2019ny ankizy hafa mitovy taona aminareo? Tianareo angaha ny hahameloka ahy eo anatrehan\u2019ny mpanjaka, ka hahafaty ahy?\u201d",
        "11": "11 Ary hoy i Daniela tamin\u2019ny mpiambina notendren\u2019ilay lehiben\u2019ny tandapa hiambina an\u2019i Daniela sy Hanania sy Misaela ary Azaria:",
        "12": "12 \u201cMba tsapao folo andro aloha izahay mpanomponao, ka legioma homena hohaninay ary rano homena hosotroinay.",
        "13": "13 Dia hojerenao ny tarehinay sy ny tarehin\u2019ny ankizy mihinana ny hanim-py avy amin\u2019ny mpanjaka, ka arakaraka izay hitanao no ataovy amin\u2019ny mpanomponao.\u201d",
        "14": "14 Ary nanaiky izany ihany izy tamin\u2019ny farany, ka nitsapa azy folo andro.",
        "15": "15 Rehefa tapitra ny folo andro, dia hita fa tsara sy dongadonga noho ny tarehin\u2019ny ankizy rehetra nihinana ny hanim-py avy tamin\u2019ny mpanjaka ny tarehin\u2019izy ireo.",
        "16": "16 Koa legioma no nomen\u2019ilay mpiambina ho azy ireo, fa tsy ny hanim-py sy ny divay tokony ho azy.",
        "17": "17 Ary nomen\u2019Andriamanitra fahalalana sy fahaizana ny soratra rehetra sy ny fahendrena rehetra ireo ankizy efatra ireo. Ary nahay namantatra ny hevitry ny fahitana sy nofy i Daniela, na inona na inona karazan\u2019izany.",
        "18": "18 Rehefa tapitra ilay fe-potoana nolazain\u2019i Nebokadnezara Mpanjaka, ka tokony hampidirina eo anatrehany izy ireo, dia nentin\u2019ilay lehiben\u2019ny tandapa ho eo anatrehany tokoa izy ireo.",
        "19": "19 Ary niresaka tamin\u2019izy ireo ny mpanjaka, ka tsy nisy tahaka an\u2019i Daniela sy Hanania sy Misaela ary Azaria tamin\u2019izy rehetra. Koa nanompo teo anatrehan\u2019ny mpanjaka izy ireo.",
        "20": "20 Ary nanontanian\u2019ny mpanjaka azy ny zava-drehetra nilana fahendrena sy fahiratan-tsaina, ka hitany fa avo folo heny ny fahaizan\u2019izy ireo raha oharina amin\u2019ny an\u2019ny mpisorona rehetra mampiasa herin\u2019ny maizina sy ny mpila hevitra amin\u2019ny maty, nanerana ny fanjakany.",
        "21": "21 Ary nijanona tany i Daniela hatramin\u2019ny taona voalohany nanjakan\u2019i Kyrosy Mpanjaka."
    },
    "2": {
        "1": "2 Tamin\u2019ny taona faharoa nanjakan\u2019i Nebokadnezara, dia nanonofy izy ka nitebiteby, ary tsy nahita tory.",
        "2": "2 Koa nampanantsoin\u2019ny mpanjaka ny mpisorona mampiasa herin\u2019ny maizina sy ny mpila hevitra amin\u2019ny maty sy ny mpilalao ody ary ny Kaldeanina, mba hilaza aminy ilay nofiny. Dia tonga izy ireo, ka nijoro teo anatrehan\u2019ny mpanjaka.",
        "3": "3 Ary hoy ny mpanjaka tamin\u2019izy ireo: \u201cNanonofy aho, ka mitebiteby te hahalala an\u2019ilay nofy.\u201d",
        "4": "4 Dia niteny tamin\u2019ny mpanjaka tamin\u2019ny teny aramianina ny Kaldeanina, hoe: \u201cHo ela velona anie ianao, ry mpanjaka \u00f4! Ambarao amin\u2019ny mpanomponao ilay nofy, dia holazainay ny heviny.\u201d",
        "5": "5 Ary hoy ny mpanjaka tamin\u2019ny Kaldeanina: \u201cIzao no didy avoakako: Hotapahina hatao tsy hisy rantsambatana intsony ianareo ary hatao kabinem-bahoaka ny tranonareo, raha tsy ampahafantarinareo ahy ilay nofy sy ny heviny.",
        "6": "6 Fa raha lazainareo kosa ilay nofy sy ny heviny, dia hahazo fanomezana sy valisoa ary voninahitra lehibe avy amiko ianareo. Koa lazao amiko ilay nofy sy ny heviny.\u201d",
        "7": "7 Dia hoy indray izy ireo: \u201cAoka hambaran\u2019ny mpanjaka amin\u2019ny mpanompony ilay nofy, dia holazainay ny heviny.\u201d",
        "8": "8 Ary hoy ny mpanjaka: \u201cHitako mihitsy izao fa mitady hangataka andro fotsiny ianareo, satria fantatrareo fa efa namoaka didy aho.",
        "9": "9 Koa izany didim-pitsarana tsy azo ivalozana izany no hampiharina aminareo, raha tsy ampahafantarinareo ahy ilay nofy. Fa lainga sy zavatra tsy marina no efa nifanarahanareo holazaina eto anatrehako, mandra-piovan\u2019ny toe-javatra. Koa lazao amiko ilay nofy, dia ho fantatro raha mahay milaza ny heviny ianareo.\u201d",
        "10": "10 Ary hoy ny Kaldeanina teo anatrehan\u2019ny mpanjaka: \u201cTsy misy olona eto ambonin\u2019ny tany mahalaza ilay nofin\u2019ny mpanjaka, fa mbola tsy nisy mpanjaka lehibe na governora nitaky zavatra toy izany tamin\u2019ny mpisorona mampiasa herin\u2019ny maizina, na tamin\u2019ny mpila hevitra amin\u2019ny maty, na tamin\u2019ny Kaldeanina.",
        "11": "11 Sarotra izany zavatra takin\u2019ny mpanjaka izany, ary tsy misy mahalaza izany amin\u2019ny mpanjaka, afa-tsy ireo andriamanitra izay tsy miara-monina amin\u2019ny olombelona.\u201d",
        "12": "12 Dia romotry ny hatezerana ny mpanjaka, ka nandidy ny handringanana ny olon-kendry rehetran\u2019i Babylona.",
        "13": "13 Koa navoaka ny didy, ary nadiva hovonoina ireo olon-kendry. Dia notadiavina i Daniela sy ireo namany mba hovonoina.",
        "14": "14 Tamin\u2019izay, dia niresaka tamin\u2019i Arioka i Daniela, ka naneho fahamalinana sy fahendrena. Lehiben\u2019ny mpiaro ny mpanjaka io Arioka io, izay efa nivoaka mba hamono ny olon-kendrin\u2019i Babylona.",
        "15": "15 Ary hoy i Daniela tamin\u2019i Arioka, tandapa mpiaro ny mpanjaka: \u201cInona no mahatonga ny mpanjaka hamoaka didy henjana be toy izany?\u201d Dia nolazain\u2019i Arioka tamin\u2019i Daniela ny zava-nitranga.",
        "16": "16 Koa nankao amin\u2019ny mpanjaka i Daniela ka nangataka taminy mba hanome azy fotoana fanampiny, dia holazainy amin\u2019ny mpanjaka ny hevitry ny nofy.",
        "17": "17 Dia nody tany an-tranony i Daniela, ary nolazainy tamin\u2019i Hanania sy Misaela ary Azaria namany ny zava-nitranga,",
        "18": "18 mba hangatahan\u2019izy ireo famindram-po amin\u2019ilay Andriamanitry ny lanitra momba izany zava-miafina izany. Amin\u2019izay dia tsy ho voaringana miaraka amin\u2019ny sisa amin\u2019ny olon-kendrin\u2019i Babylona i Daniela sy ny namany.",
        "19": "19 Ary naharihary tamin\u2019i Daniela ilay zava-miafina, rehefa nahazo fahitana izy tamin\u2019ny alina. Koa nisaotra an\u2019ilay Andriamanitry ny lanitra izy,",
        "20": "20 nanao hoe: \u201cHisaorana mandrakizay mandrakizay anie ny anaran\u2019Andriamanitra, satria azy ny fahendrena sy ny hery!",
        "21": "21 Manova fotoana sy vanim-potoana izy, manaisotra mpanjaka sy mametraka mpanjaka, manome fahendrena ho an\u2019ny hendry, ary manome fahalalana ho an\u2019ny manana fahaiza-manavaka.",
        "22": "22 Mampiharihary zava-dalina sy zava-miafina izy, mahalala an\u2019izay ao anaty haizina, ary ao aminy no itoeran\u2019ny hazavana.",
        "23": "23 Ianao, ry Andriamanitry ny razako, no deraiko sy ankalazaiko, satria nomenao fahendrena sy hery aho. Ary nampahafantarinao ahy ny zavatra nangatahinay taminao, satria nampahafantarinao anay ilay nofin\u2019ny mpanjaka.\u201d",
        "24": "24 Noho izany, dia nankao amin\u2019i Arioka, izay notendren\u2019ny mpanjaka handringana ny olon-kendrin\u2019i Babylona, i Daniela. Eny, nankao aminy i Daniela, ka nanao taminy hoe: \u201cAza misy aringana ny olon-kendrin\u2019i Babylona. Ento ho eo anatrehan\u2019ny mpanjaka aho mba hilazako ny hevitry ny nofy amin\u2019ny mpanjaka.\u201d",
        "25": "25 Dia nentin\u2019i Arioka haingana teo anatrehan\u2019ny mpanjaka i Daniela, ka hoy izy taminy: \u201cNahita lehilahy afaka mampahafantatra amin\u2019ny mpanjaka ny hevitry ny nofy aho. Anisan\u2019ny olona avy any Joda natao sesitany izy.\u201d",
        "26": "26 Ary hoy ny mpanjaka tamin\u2019i Daniela, ilay nantsoina hoe Beltesazara: \u201cHainao ve ny milaza amiko ny nofiko sy ny heviny?\u201d",
        "27": "27 Dia hoy ny navalin\u2019i Daniela teo anatrehan\u2019ny mpanjaka: \u201cIlay zava-miafina nanontanian\u2019ny mpanjaka dia tsy misy olona mahalaza azy, na ny olon-kendry, na ny mpila hevitra amin\u2019ny maty, na ny mpisorona mampiasa herin\u2019ny maizina na ny mpanandro.",
        "28": "28 Misy Andriamanitra anefa any an-danitra, izay Mpampiharihary zava-miafina. Izy no mampahafantatra amin\u2019i Nebokadnezara Mpanjaka ny zavatra hitranga any am-parany. Izao ilay nofinao sy ireo fahitana hitanao tamin\u2019ianao tao am-pandriana:",
        "29": "29 \u201cRy mpanjaka \u00f4, tamin\u2019ianao tao am-pandriana dia lasa eritreritra momba izay hitranga any aoriana ianao. Ary Ilay Mpampiharihary zava-miafina no mampahafantatra anao izay hitranga.",
        "30": "30 Fa raha ny amiko kosa, dia tsy noho izaho manana fahendrena mihoatra noho ny velona rehetra akory no nampiharihariana tamiko izany zava-miafina izany, fa mba hampahafantarana kosa amin\u2019ny mpanjaka ny hevitr\u2019ilay nofy, ary mba hahalalanao ny eritreritry ny fonao.",
        "31": "31 \u201cNijery ianao, ry mpanjaka \u00f4, ka nahita sarivongana ngezabe. Nijoro teo anoloanao ilay sarivongana, izay tena lehibe sy namirapiratra tsy nisy toy izany, ary nampahatahotra ny fahitana azy.",
        "32": "32 Volamena tena tsara ny lohany, volafotsy ny tratrany sy ny sandriny, varahina ny kibony sy ny feny,",
        "33": "33 vy ny ranjony, ary ny tongony kosa nisy ampahany vy sady nisy ampahany tanimanga novolavolaina.",
        "34": "34 Ary raha mbola nijery an\u2019ilay sary ianao, dia nisy vato nendahana, nefa tsy nendahan-tanana. Ary namely an\u2019ilay sary teo amin\u2019ny tongony vy sy tanimanga ilay vato, ka nahatorotoro azy.",
        "35": "35 Tamin\u2019izay, dia torotoro daholo ny vy, ny tanimanga, ny varahina, ny volafotsy ary ny volamena, ka nanjary toy ny akofa teny am-pamoloana fahavaratra. Dia nopaohin\u2019ny rivotra ireny, ka nanjavona tsy hita. Fa lasa tendrombohitra lehibe kosa ilay vato namely an\u2019ilay sary, ka feno azy ny tany manontolo.",
        "36": "36 \u201cIzany ilay nofy, ary holazainay eto anatrehan\u2019ny mpanjaka ny heviny.",
        "37": "37 Ianao, ry mpanjaka \u00f4, ianao no mpanjakan\u2019ny mpanjaka, ary nomen\u2019ilay Andriamanitry ny lanitra anao ny fanjakana sy ny hery sy ny tanjaka ary ny voninahitra,",
        "38": "38 ary nomeny eo an-tananao koa ny bibidia sy ny voro-manidina, na aiza na aiza onenan\u2019ny zanak\u2019olombelona, sady nataony mpanjakan\u2019izy rehetra ianao. Araka izany, dia ianao ilay loha volamena.",
        "39": "39 \u201cAry hisy fanjakana ambany kokoa noho ianao hitsangana handimby anao. Ary hisy fanjakana hafa koa hitsangana, dia fanjakana fahatelo, izay varahina. Hitondra ny tany manontolo izy io.",
        "40": "40 \u201cNy fanjakana fahefatra kosa hatanjaka toy ny vy. Fa manorotoro sy manamontsana ny zava-drehetra ny vy, ka hanorotoro sy hamotipotika an\u2019ireo rehetra ireo koa io fanjakana io, toy ny vy mamotipotika ny zava-drehetra.",
        "41": "41 \u201cToy izao no nahitanao ny tongotr\u2019ilay sary sy ny rantsantongony: Nisy ampahany taminy tanimanga novolavolain\u2019ny mpanefy tanimanga, ary nisy ampahany vy. Koa ho voazarazara ilay fanjakana, nefa ao aminy ihany ny hamafin\u2019ny vy, satria vy nifangaro tanimanga mbola lena no hitanao.",
        "42": "42 Nisy ampahany vy ny rantsantongony, sady nisy ampahany tanimanga novolavolaina. Koa hisy ampahany amin\u2019ilay fanjakana \u00e0ry hatanjaka, fa hisy ampahany kosa halemy.",
        "43": "43 Araka ny hitanao, dia tanimanga mbola lena no nifangaro tamin\u2019ny vy. Koa hisy ampahany amin\u2019ilay fanjakana \u00e0ry hifangaro amin\u2019ny taranak\u2019olombelona, nefa tsy hitambatra izy ireo, eny, tsy hitambatra amin\u2019ny iray ny iray, toy ny tsy hifangaroan\u2019ny vy amin\u2019ny tanimanga.",
        "44": "44 \u201cAmin\u2019ny andron\u2019ireo mpanjaka ireo, dia hanorina fanjakana tsy ho rava mandrakizay ilay Andriamanitry ny lanitra, ary tsy ho lasan\u2019olon-kafa izany fanjakana izany. Hotorotoroin\u2019izy io sy hofoanany ireo fanjakana rehetra ireo, fa izy kosa haharitra mandritra ny fotoana tsy voafetra.",
        "45": "45 Hitanao mantsy fa nisy vato nendahana tamin\u2019ny tendrombohitra, nefa tsy nendahan-tanana, ka nanorotoro ny vy, sy ny varahina, sy ny tanimanga novolavolaina, sy ny volafotsy ary ny volamena. Ilay Andriamanitra Be Voninahitra no nampahafantatra tamin\u2019ny mpanjaka ny zavatra hitranga any aoriana. Azo antoka ilay nofy, ary azo itokisana ny heviny.\u201d",
        "46": "46 Dia niankohoka i Nebokadnezara Mpanjaka, ka nanome voninahitra an\u2019i Daniela, ary nandidy ny hanolorana fanomezana ho azy sy handoroana emboka manitra ho azy.",
        "47": "47 Ary hoy ny mpanjaka tamin\u2019i Daniela: \u201cTena Andriamanitry ny andriamanitra tokoa ny Andriamanitrareo, sady Tompon\u2019ireo mpanjaka ary Mpampiharihary zava-miafina, satria vitanao ny nampiharihary ilay zava-miafina.\u201d",
        "48": "48 Koa nomen\u2019ny mpanjaka toerana ambony i Daniela, sady notolorany fanomezana lehibe maro, ary notendreny ho filohan\u2019ny faritanin\u2019i Babylona sy ho mpiadidy hifehy ny olon-kendry rehetran\u2019i Babylona.",
        "49": "49 Ary nanao fangatahana tamin\u2019ny mpanjaka i Daniela, ka notendren\u2019ny mpanjaka hitantan-draharaha teo amin\u2019ny faritanin\u2019i Babylona i Sadraka sy Mesaka ary Abednego. Fa i Daniela kosa tao an-dapan\u2019ny mpanjaka."
    },
    "3": {
        "1": "3 Nanao sarivongana volamena i Nebokadnezara Mpanjaka: Enimpolo hakiho ny haavony, ary enina hakiho ny sakany. Dia natsangany teo amin\u2019ny lemak\u2019i Dora teo amin\u2019ny faritanin\u2019i Babylona izy io.",
        "2": "2 Ary naniraka olona i Nebokadnezara Mpanjaka mba hamory ny lehibem-paritany, sy ny mpiadidy, sy ny governora, sy ny mpanolo-tsaina, sy ny mpitahiry ny harenam-panjakana, sy ny mpitsara, sy ny mpampihatra lal\u00e0na, ary izay rehetra nitantan-draharaha tao amin\u2019ireo faritany, ho tonga amin\u2019ny fitokanana an\u2019ilay sarivongana natsangan\u2019i Nebokadnezara Mpanjaka.",
        "3": "3 Dia nivory ny lehibem-paritany, sy ny mpiadidy, sy ny governora, sy ny mpanolo-tsaina, sy ny mpitahiry ny harenam-panjakana, sy ny mpitsara, sy ny mpampihatra lal\u00e0na, ary izay rehetra nitantan-draharaha tao amin\u2019ireo faritany mba hitokana an\u2019ilay sary natsangan\u2019i Nebokadnezara Mpanjaka. Ary nijoro teo anoloan\u2019ilay sary natsangan\u2019i Nebokadnezara izy ireo.",
        "4": "4 Koa niantsoantso mafy ny mpitondra hafatra, hoe: \u201cIzao no teny ambara aminareo, ry vahoaka sy firenena ary olona samy hafa fiteny:",
        "5": "5 Raha vao renareo ny feon\u2019ny anjombona sy ny sodina sy ny valiha vata sy ny harpa telozoro sy ny lokanga sy ny sodina misy kitapon-drivotra ary ny zavamaneno isan-karazany, dia miankohofa sy mivavaha amin\u2019ilay sarivongana volamena natsangan\u2019i Nebokadnezara Mpanjaka.",
        "6": "6 Ary izay tsy miankohoka sy tsy mivavaka amin\u2019ilay sary dia hatsipy avy hatrany ao anaty lafaoro misy afo mivaivay.\u201d",
        "7": "7 Koa niankohoka sy nivavaka tamin\u2019ilay sarivongana volamena natsangan\u2019i Nebokadnezara Mpanjaka ny vahoaka sy ny firenena ary ny olona samy hafa fiteny rehetra, raha vao nandre ny feon\u2019ny anjombona sy ny sodina sy ny valiha vata sy ny harpa telozoro sy ny lokanga ary ny zavamaneno isan-karazany.",
        "8": "8 Tamin\u2019izay dia nisy Kaldeanina nanatona ny mpanjaka ka niampanga an\u2019ireo Jiosy.",
        "9": "9 Dia hoy izy ireo tamin\u2019i Nebokadnezara Mpanjaka: \u201cHo ela velona anie ianao, ry mpanjaka \u00f4!",
        "10": "10 Efa namoaka didy ianao, ry mpanjaka \u00f4, fa izay mandre ny feon\u2019ny anjombona sy ny sodina sy ny valiha vata sy ny harpa telozoro sy ny lokanga sy ny sodina misy kitapon-drivotra ary ny zavamaneno isan-karazany, dia tokony hiankohoka sy hivavaka amin\u2019ilay sarivongana volamena.",
        "11": "11 Ary izay tsy miankohoka na mivavaka amin\u2019ilay sary dia hatsipy ao anaty lafaoro misy afo mivaivay.",
        "12": "12 Misy Jiosy notendrenao hitantan-draharaha eto amin\u2019ny faritanin\u2019i Babylona, dia i Sadraka sy Mesaka ary Abednego. Tsy niraharaha ny teninao anefa izy ireo, ry mpanjaka \u00f4, ka tsy nanompo an\u2019ireo andriamanitrao, na nivavaka tamin\u2019ilay sarivongana volamena natsanganao.\u201d",
        "13": "13 Dia romotry ny hatezerana i Nebokadnezara ka nasainy nalaina i Sadraka sy Mesaka ary Abednego. Koa nentina teo anatrehan\u2019ny mpanjaka izy telo lahy.",
        "14": "14 Ary hoy i Nebokadnezara taminy: \u201cMarina tokoa ve, ry Sadraka sy Mesaka ary Abednego, fa tsy nanompo an\u2019ireo andriamanitro ianareo, na nivavaka tamin\u2019ilay sarivongana volamena natsangako?",
        "15": "15 Koa ankehitriny, raha vonona ianareo ka miankohoka sy mivavaka amin\u2019ilay sary nataoko, rehefa mandre ny feon\u2019ny anjombona sy ny sodina sy ny valiha vata sy ny harpa telozoro sy ny lokanga sy ny sodina misy kitapon-drivotra ary ny zavamaneno isan-karazany, dia tsara izany. Fa raha tsy mivavaka amin\u2019ilay sary kosa ianareo, dia hatsipy avy hatrany ao anaty lafaoro misy afo mivaivay. Ary iza moa izany andriamanitra mahavonjy anareo eo an-tanako izany?\u201d",
        "16": "16 Dia namaly i Sadraka sy Mesaka ary Abednego, ka niteny tamin\u2019ny mpanjaka hoe: \u201cTsy voatery hamaly anao momba izany akory izahay, ry Nebokadnezara \u00f4!",
        "17": "17 Raha tsy maintsy atsipy ao izahay, dia mahavonjy anay ilay Andriamanitra tompoinay. Hamonjy anay avy ao amin\u2019ny lafaoro misy afo mivaivay sy eo an-tananao izy, ry mpanjaka \u00f4!",
        "18": "18 Ary na tsy hamonjy anay aza izy, dia aoka ho fantatrao, ry mpanjaka \u00f4, fa tsy hanompo an\u2019ireo andriamanitrao izahay, ary tsy hivavaka amin\u2019ilay sarivongana volamena natsanganao.\u201d",
        "19": "19 Dia romotry ny hatezerana i Nebokadnezara, ka hita teny amin\u2019ny endriny fa vinitra tamin\u2019i Sadraka sy Mesaka ary Abednego izy. Koa nasainy nohafanaina avo fito heny noho ny mahazatra ny lafaoro.",
        "20": "20 Ary vatan-dehilahy matanjaka anisan\u2019ny tafiny no nasainy namatotra an\u2019i Sadraka sy Mesaka ary Abednego, mba hanipy azy ireo tao anatin\u2019ilay lafaoro misy afo mivaivay.",
        "21": "21 Koa nafatotra izy telo lahy, raha mbola teny aminy ny lamba fitafiny sy ny akanjony sy ny satrony ary ny fitafiany hafa. Dia natsipy tao anatin\u2019ilay lafaoro misy afo mivaivay izy ireo.",
        "22": "22 Koa satria henjana ny tenin\u2019ny mpanjaka ka natao tena nahamay be ilay lafaoro, dia ireo vatan-dehilahy nibata an\u2019i Sadraka sy Mesaka ary Abednego no matin\u2019ny lelafo.",
        "23": "23 Ary niantonta tao anatin\u2019ilay lafaoro misy afo mivaivay izy telo lahy, izany hoe i Sadraka sy Mesaka ary Abednego, raha mbola nifatotra.",
        "24": "24 Tamin\u2019izay dia raiki-tahotra i Nebokadnezara Mpanjaka ka nitsangana haingana. Ary hoy izy tamin\u2019ny olom-panjakana ambony: \u201cTsy telo lahy nifatotra ve no natsipintsika tao anaty afo?\u201d Dia hoy ireo tamin\u2019ny mpanjaka: \u201cMarina izany, ry mpanjaka \u00f4!\u201d",
        "25": "25 Ary hoy ny mpanjaka: \u201cEfa-dahy mirijarija anefa no hitako mandehandeha tsy mifatotra ao anaty afo, nefa tsy misy maninona, ary toy ny zanak\u2019ireo andriamanitra no fahitana an\u2019ilay fahefatra.\u201d",
        "26": "26 Koa nanatona teo am-baravaran\u2019ilay lafaoro misy afo mivaivay i Nebokadnezara, ka niteny hoe: \u201cRy Sadraka sy Mesaka ary Abednego, mpanompon\u2019ilay Andriamanitra Avo Indrindra, mivoaha ka avia at\u1ef3!\u201d Dia nivoaka avy tao anaty afo i Sadraka sy Mesaka ary Abednego.",
        "27": "27 Ary nijery azy telo lahy ny lehibem-paritany sy ny mpiadidy sy ny governora ary ny olom-panjakana ambony izay tafavory teo, ka hitany fa tsy nisy vokany tamin\u2019izy ireo ny afo, sady tsy nisy nikainkona ny volon-dohany, tsy niova ny lamba fitafiny, ary tsy nisy fofon\u2019afo akory taminy.",
        "28": "28 Ary hoy i Nebokadnezara: \u201cHisaorana anie ny Andriamanitr\u2019i Sadraka sy Mesaka ary Abednego! Fa naniraka ny anjeliny izy hamonjy ny mpanompony, izay nitoky taminy ka tsy nety nanaraka ny tenin\u2019ny mpanjaka fa vonona hamoy ny ainy, satria tsy nanaiky hanompo na hivavaka amin\u2019andriamani-kafa afa-tsy ny Andriamaniny ihany.",
        "29": "29 Koa mamoaka didy aho fa izay vahoaka na firenena na olona avy amin\u2019ny fiteny samy hafa ka miteny manohitra an\u2019ilay Andriamanitr\u2019i Sadraka sy Mesaka ary Abednego, dia hotapahina hatao tsy hisy rantsambatana intsony izy ary ny tranony hatao kabinem-bahoaka. Fa tsy misy andriamani-kafa mahavonjy toa azy.\u201d",
        "30": "30 Dia nataon\u2019ny mpanjaka izay nampandeha tsara ny fiainan\u2019i Sadraka sy Mesaka ary Abednego, teo amin\u2019ny faritanin\u2019i Babylona."
    },
    "4": {
        "1": "4 \u201cNebokadnezara Mpanjaka. Ho an\u2019ny vahoaka sy ny firenena ary ny olona samy hafa fiteny rehetra monina manerana ny tany, Hitombo anie ny fiadananareo!",
        "2": "2 Hitako fa mety ny manambara aminareo ny famantarana sy ny zava-mahagaga nataon\u2019ilay Andriamanitra Avo Indrindra tamiko.",
        "3": "3 Lehibe tokoa ny famantarana nataony, ary tena niavaka ny zava-mahagaga nataony! Ny fanjakany dia fanjakana mandrakizay, ary ny fitondrany haharitra hatramin\u2019ny taranaka fara mandimby.",
        "4": "4 \u201cNiadana er\u1ef3 izaho Nebokadnezara, tato an-tranoko, ary nety tsara ny fiainako tato an-dapako.",
        "5": "5 Nanonofy aho, ary nampahatahotra ahy ilay izy. Nisy sary tonga tao an-tsaiko tamin\u2019izaho tao am-pandriana, ary nisy fahitana hitako, ka nampahatahotra ahy.",
        "6": "6 Ary namoaka didy aho mba hoentina eo anatrehako ny olon-kendry rehetran\u2019i Babylona, hampahafantatra ahy ny hevitr\u2019ilay nofy.",
        "7": "7 \u201cDia niditra ny mpisorona mampiasa herin\u2019ny maizina sy ny mpila hevitra amin\u2019ny maty sy ny Kaldeanina ary ny mpanandro. Ary nolazaiko tamin\u2019izy ireo ilay nofy, nefa tsy nahalaza ny hevitr\u2019ilay nofy tamiko ireo.",
        "8": "8 Farany, dia tonga teo anatrehako i Daniela, ilay atao hoe Beltesazara araka ny anaran\u2019ny andriamanitro. Ao aminy ny fanahin\u2019ireo andriamanitra masina. Dia nolazaiko taminy ilay nofy, hoe:",
        "9": "9 \u201c\u2018Ry Beltesazara \u00f4, lehiben\u2019ny mpisorona mampiasa herin\u2019ny maizina ianao ka lazao amiko ny fahitana hitako tao amin\u2019ny nofy sy ny heviny, satria fantatro tsara fa ao aminao ny fanahin\u2019ireo andriamanitra masina, ary tsy olana ho anao mihitsy rehefa mety ho zava-miafina.",
        "10": "10 \u201c\u2018Izao no fahitana hitako tamin\u2019izaho tao am-pandriana: Nisy hazo iray teo afovoan\u2019ny tany, ary avo mijoalajoala ilay izy.",
        "11": "11 Nitombo ilay hazo, ary natanjaka. Lasa avo be nanakatra ny lanitra ilay izy, ka tazana tany amin\u2019ny faran\u2019ny tany.",
        "12": "12 Tsara tarehy ny raviny, be dia be ny voany, ary nisy sakafo ho an\u2019ny rehetra teo aminy. Nitady alokaloka teo ambaniny ny bibidia, nipetraka teny amin\u2019ny sampany ny voro-manidina, ary ny nofo rehetra nahazo sakafo avy taminy.",
        "13": "13 \u201c\u2018Ary mbola nijery ihany aho, ka izao no fahitana hitako tamin\u2019izaho tao am-pandriana: Nisy mpiambina, eny, anjely masina iray nidina avy tany an-danitra.",
        "14": "14 Dia niantsoantso mafy izy, hoe: \u201cKapaonareo io hazo io, tapaho ny sampany, hozongozony hihintsana ny raviny, ary aparitaho ny voany. Aoka ny bibidia handositra avy eo ambaniny, ary ny vorona hiala eny amin\u2019ny sampany.",
        "15": "15 Avelao eo amin\u2019ny tany, eny amin\u2019ny ahitra any an-tsaha, ihany anefa ny fotony ka asio fehiny vy sy varahina. Aoka ho lenan\u2019ny andon\u2019ny lanitra ny fotony, ka hiara-mitoetra amin\u2019ny bibidia eny amin\u2019ny ahitra amin\u2019ny tany.",
        "16": "16 Aoka hovana ny fony mba tsy ho fon\u2019olombelona intsony, fa fom-biby no homena azy. Ary aoka ho fe-potoana fito no holanina aminy.",
        "17": "17 Didy nambaran\u2019ny mpiambina izany, ary didim-pitsarana nambaran\u2019ireo masina, mba hahalalan\u2019ny velona fa ilay Avo Indrindra no Mpitondra eo amin\u2019ny fanjakan\u2019ny olombelona, ka izay tiany homena azy no omeny azy, ary ilay ambany indrindra amin\u2019ny olombelona no apetrany eo amin\u2019izany fanjakana izany.\u201d",
        "18": "18 \u201c\u2018Izany no hitako tao amin\u2019ny nofiko, dia izaho Nebokadnezara Mpanjaka. Koa lazao ny hevitr\u2019ilay nofy, ry Beltesazara \u00f4, satria tsy nahalaza izany tamiko ny olon-kendry rehetra teto amin\u2019ny fanjakako. Fa ianao kosa no mahalaza izany, satria ao aminao ny fanahin\u2019ireo andriamanitra masina.\u2019",
        "19": "19 \u201cTamin\u2019izay dia gaga vetivety i Daniela, ilay atao hoe Beltesazara, ary nampahatahotra azy ny eritreriny. \u201cDia hoy ny mpanjaka: \u2018Aoka tsy hampahatahotra anao ilay nofy sy ny heviny, ry Beltesazara \u00f4!\u2019 \u201cAry hoy i Beltesazara: \u2018Hihatra amin\u2019izay mankahala anao anie ilay nofy, tompoko \u00f4, ary ho tanteraka amin\u2019ny fahavalonao anie ny heviny!",
        "20": "20 \u201c\u2018Ilay hazo hitanao, izay nihalehibe sy natanjaka ary lasa avo nanakatra ny lanitra, ka tazana nanerana ny tany,",
        "21": "21 ary tsara tarehy ny raviny, be dia be ny voany, nisy sakafo ho an\u2019ny rehetra teo aminy sady nonenan\u2019ny bibidia teo ambaniny ary nipetrahan\u2019ny voro-manidina teny amin\u2019ny sampany,",
        "22": "22 dia ianao izany, ry mpanjaka \u00f4, satria nihalehibe sy natanjaka ianao, ary nitombo be ny voninahitrao ka nanakatra ny lanitra, ary ny fanjakanao nipaka hatrany amin\u2019ny faran\u2019ny tany.",
        "23": "23 \u201c\u2018Nahita mpiambina ianao, ry mpanjaka \u00f4, eny, nahita anjely masina iray nidina avy tany an-danitra izay nilaza hoe: \u201cKapaonareo io hazo io ary simbao, nefa avelao eo amin\u2019ny tany, eny amin\u2019ny ahitra any an-tsaha, ihany anefa ny fotony ka asio fehiny vy sy varahina. Aoka ho lenan\u2019ny andon\u2019ny lanitra ny fotony ka hiara-mitoetra amin\u2019ny bibidia, mandra-pahatapitry ny fe-potoana fito.\u201d",
        "24": "24 Noho izany, dia izao no heviny, ry mpanjaka \u00f4, ary tsy maintsy hihatra amin\u2019ny mpanjaka tompoko ny didin\u2019ilay Avo Indrindra:",
        "25": "25 Horoahina hiala amin\u2019ny olona ianao, ka hiara-mitoetra amin\u2019ny bibidia. Homena ahitra toy ny omby ianao mba hohaninao, ho lenan\u2019ny andon\u2019ny lanitra ianao, ary fe-potoana fito no holanina aminao, mandra-pahafantatrao fa ilay Avo Indrindra no Mpitondra eo amin\u2019ny fanjakan\u2019ny olombelona, ka izay tiany homena azy no omeny azy.",
        "26": "26 \u201c\u2018Ary satria nasainy navela ny fototr\u2019ilay hazo, dia hiverina aminao indray ny fanjakanao rehefa fantatrao fa ny lanitra no mitondra.",
        "27": "27 Mba ekeo re ny torohevitro, ry mpanjaka \u00f4! Koa mial\u00e0 amin\u2019ny fahotanao ka manaova ny marina, ary ialao ny faharatsianao ka iantrao ny mahantra. Angamba haharitra kokoa ny fiadananao.\u2019\u201d",
        "28": "28 Nihatra tamin\u2019i Nebokadnezara Mpanjaka tokoa izany rehetra izany.",
        "29": "29 Roa ambin\u2019ny folo volana taorian\u2019ny nahafantarany ny hevitr\u2019ilay nofy, dia nandehandeha teo an-tampon\u2019ny lapam-panjakan\u2019i Babylona ny mpanjaka.",
        "30": "30 Ary hoy izy: \u201cTsy ity ve no Babylona Lehibe, izay naoriko tamin\u2019ny tanjaky ny heriko mba ho lapam-panjakana sy ho voninahitry ny fahamboniako?\u201d",
        "31": "31 Raha mbola teo am-bavan\u2019ny mpanjaka izany teny izany, dia nisy feo avy tany an-danitra nanao hoe: \u201cIzao no lazaina aminao, ry Nebokadnezara Mpanjaka \u00f4: \u2018Niala taminao ny fanjakana,",
        "32": "32 ary horoahina hiala amin\u2019ny olombelona ianao, ka hiara-mitoetra amin\u2019ny bibidia. Ary homena ahitra toy ny omby ianao mba hohaninao, ary fe-potoana fito no holanina aminao, mandra-pahafantatrao fa ilay Avo Indrindra no Mpitondra eo amin\u2019ny fanjakan\u2019ny olombelona, ka izay tiany homena azy no omeny azy.\u2019\u201d",
        "33": "33 Ary tamin\u2019izay indrindra no tanteraka tamin\u2019i Nebokadnezara izany teny izany, ka noroahina niala tamin\u2019ny olombelona izy. Dia nihinana ahitra toy ny omby izy, ary lenan\u2019ny andon\u2019ny lanitra ny tenany, mandra-panirin\u2019ny volony ho lava toy ny an\u2019ny voromahery, ary ny hohony ho toy ny an\u2019ny vorona.",
        "34": "34 \u201cRehefa tapitra izany fotoana izany, dia nanandratra ny masoko ho amin\u2019ny lanitra izaho Nebokadnezara, ary nody tamiko indray ny saiko. Dia nisaotra an\u2019ilay Avo Indrindra aho, sady nidera sy nankalaza an\u2019Ilay velona mandritra ny fotoana tsy voafetra, satria ny fitondrany dia fitondrana mandritra ny fotoana tsy voafetra, ary ny fanjakany haharitra hatramin\u2019ny taranaka fara mandimby.",
        "35": "35 Tsinontsinona ny mponina rehetra amin\u2019ny tany, raha ampitahaina aminy. Manao araka izay sitrapony izy, eo amin\u2019ny tafiky ny lanitra sy ny mponin\u2019ny tany. Tsy misy mahasakana ny tanany, na afaka miteny aminy hoe: \u2018Fa inona ity ataonao?\u2019",
        "36": "36 \u201cAry tamin\u2019izay indrindra no nody tamiko indray ny saiko. Dia niverina tamiko indray ny fahamboniako sy ny famirapiratako, mba hiverenan\u2019ny voninahitry ny fanjakako. Ary nitady ahy fatratra ireo olom-panjakana ambony sy olo-manan-kaja, ka naverina teo amin\u2019ny fanjakako indray aho, ary vao mainka nahazo voninahitra lehibe.",
        "37": "37 \u201cKoa ankehitriny, izaho Nebokadnezara dia midera sy manandratra ary mankalaza an\u2019ilay Mpanjakan\u2019ny lanitra, satria araka ny fahamarinana ny zava-drehetra ataony, ara-drariny ny lalany, ary vitany ny mampietry izay manambony tena.\u201d"
    },
    "5": {
        "1": "5 Ary i Belsazara Mpanjaka dia nanao fanasambe ho an\u2019ny olo-manan-kajany arivo lahy, ka nisotro divay teo anatrehan\u2019ireo.",
        "2": "2 Rehefa mamomamon\u2019ny divay i Belsazara, dia nasainy nalaina ireo kaopy volamena sy volafotsy, izay nalain\u2019i Nebokadnezara rainy * avy tao amin\u2019ny tempoly tany Jerosalema. Nasainy nalaina izany mba hisotroan\u2019ny mpanjaka sy ny olo-manan-kajany, mbamin\u2019ny vadikeliny sy ny vadiny hafa.",
        "3": "3 Dia nentina ireo kaopy volamena nalaina tao amin\u2019ny tempolin\u2019ny tranon\u2019Andriamanitra tany Jerosalema, ka nisotroan\u2019ny mpanjaka sy ny olo-manan-kajany, mbamin\u2019ny vadikeliny sy ny vadiny hafa.",
        "4": "4 Koa nisotro divay izy ireo, ary nidera an\u2019ireo andriamanitra volamena sy volafotsy sy varahina sy vy sy hazo ary vato.",
        "5": "5 Tamin\u2019izay indrindra no nisy rantsantanan\u2019olona niseho ka nanoratra teo anoloan\u2019ny fitoeran-jiro, izay teo amin\u2019ilay rindrina voalalotra tsara tao an-dapan\u2019ny mpanjaka. Ary hitan\u2019ny mpanjaka ilay tanana nanoratra.",
        "6": "6 Dia nivaloarika ny mpanjaka, ary nampahatahotra azy ny eritreriny, nivahavaha ny andilany, ary nifampikatrokatroka ny lohaliny.",
        "7": "7 Koa niantsoantso mafy ny mpanjaka mba hoentina eo aminy ny mpila hevitra amin\u2019ny maty sy ny Kaldeanina ary ny mpanandro. Dia hoy izy tamin\u2019ireo olon-kendrin\u2019i Babylona ireo: \u201cIzay mahavaky io soratra io ka milaza amiko ny heviny, dia hampanaovina akanjo volomparasy, hasiana rojo volamena ny vozony, ary ho mpitondra fahatelo eto amin\u2019ny fanjakana izy.\u201d",
        "8": "8 Dia niditra ny olon-kendry rehetran\u2019ny mpanjaka, nefa tsy nisy nahay namaky an\u2019ilay soratra na nahalaza ny heviny tamin\u2019ny mpanjaka.",
        "9": "9 Koa raiki-tahotra mafy i Belsazara Mpanjaka ka vao mainka nivaloarika. Ary very hevitra koa ny olo-manan-kajany.",
        "10": "10 Ary nandre ny tenin\u2019ny mpanjaka sy ny olo-manan-kaja ny renin\u2019ny mpanjaka, ka niditra tao amin\u2019ny efitrano nanaovana ilay fanasana. Dia hoy izy: \u201cHo ela velona anie ianao, ry mpanjaka \u00f4! Aoka tsy hampahatahotra anao ny eritreritrao, ary aza mivaloarika toy izao.",
        "11": "11 Misy lehilahy mahay eto amin\u2019ny fanjakanao, ary ao aminy ny fanahin\u2019ireo andriamanitra masina. Tamin\u2019ny andron\u2019i Nebokadnezara Mpanjaka rainao, dia hita fa nanam-pahalalana sy lalin-tsaina izy, ary nanana fahendrena toy ny an\u2019ireo andriamanitra, ka notendren-drainao ho lehiben\u2019ny mpisorona mampiasa herin\u2019ny maizina sy ny mpila hevitra amin\u2019ny maty sy ny Kaldeanina ary ny mpanandro. Ny rainao mihitsy no nanendry azy, ry mpanjaka \u00f4!",
        "12": "12 Fa marani-tsaina tsy misy hoatr\u2019izany izy, sady manam-pahalalana sy lalin-tsaina, ka nahay nilaza ny hevitry ny nofy sy nahafantatra ny hevitry ny teny saro-pantarina ary nahavaha olana saro-bahana. I Daniela izany olona izany, izay nantsoin\u2019ny mpanjaka hoe Beltesazara. Koa aoka hantsoina izy mba hilaza ny hevitr\u2019io soratra io.\u201d",
        "13": "13 Dia nentina teo anatrehan\u2019ny mpanjaka i Daniela. Ary hoy ny mpanjaka taminy: \u201cIanao ve izany Daniela anisan\u2019ny natao sesitany avy tany Joda izany, izay nentin\u2019ny mpanjaka raiko niala tany Joda?",
        "14": "14 Reko koa fa ao aminao ny fanahin\u2019ireo andriamanitra, ary hita fa manam-pahalalana sy lalin-tsaina ary hendry tsy misy hoatr\u2019izany, hono, ianao.",
        "15": "15 Ary nentina teto anatrehako ny olon-kendry sy ny mpila hevitra amin\u2019ny maty, mba hamaky ilay soratra sy hampahafantatra ahy ny heviny, nefa tsy hain\u2019izy ireo ny nilaza ny hevitr\u2019ilay soratra.",
        "16": "16 Ary efa reko ny momba anao, fa mahay milaza ny hevitry ny zava-miafina sy mahavaha olana saro-bahana, hono, ianao. Koa raha hainao ny mamaky an\u2019io soratra io ka hampahafantarinao ahy ny heviny, dia hampanaovina akanjo volomparasy ianao, hasiana rojo volamena ny vozonao, ary ho mpitondra fahatelo eto amin\u2019ny fanjakana ianao.\u201d",
        "17": "17 Dia hoy i Daniela teo anatrehan\u2019ny mpanjaka: \u201cAoka ihany ho anao ny fanomezanao, ary omeo olon-kafa ny valisoa tianao homena. Hovakiko amin\u2019ny mpanjaka ihany anefa io soratra io, ary hampahafantariko azy ny heviny.",
        "18": "18 Ry mpanjaka \u00f4, nomen\u2019ilay Andriamanitra Avo Indrindra an\u2019i Nebokadnezara rainao ny fanjakana sy ny fahalehibeazana sy ny voninahitra ary ny fahamboniana.",
        "19": "19 Ary nangovitra teo anatrehany sy natahotra azy ny vahoaka sy ny firenena ary ny olona samy hafa fiteny rehetra, noho ny fahalehibeazana nomen\u2019Andriamanitra azy. Koa izay tiany hovonoina dia novonoiny, izay tiany haripaka dia naripany, izay tiany hasandratra dia nasandrany, ary izay tiany haetry dia naetriny.",
        "20": "20 Nirehareha anefa ny fony ary be di-doha izy, ka sahisahy ratsy nanao izay tsy tokony hatao. Koa naongana tsy ho eo amin\u2019ny seza fiandrianan\u2019ny fanjakany izy, ary nesorina taminy ny voninahiny.",
        "21": "21 Noroahina niala tamin\u2019ny zanak\u2019olombelona izy, ary novana ho toy ny fom-biby ny fony, ary niara-nitoetra tamin\u2019ny ampondradia izy. Nomena ahitra toy ny omby izy mba hohaniny, ary lenan\u2019ny andon\u2019ny lanitra ny tenany, mandra-pahafantany fa ilay Andriamanitra Avo Indrindra no Mpitondra eo amin\u2019ny fanjakan\u2019ny olombelona, ka izay tiany hapetraka eo no ataony eo.",
        "22": "22 \u201cAry ianao, ry Belsazara zanany, * tsy mba nanetry tena ianao tao am-ponao, na fantatrao aza izany rehetra izany.",
        "23": "23 Fa nanandra-tena hanohitra ny Tompon\u2019ny lanitra kosa ianao, ary nentina teto anatrehanao ireo kaopy tao an-tranony, ka nisotro divay tamin\u2019ireny ianao sy ny olo-manan-kajanao, mbamin\u2019ny vadikelinao sy ny vadinao hafa. Ary nidera andriamanitra volafotsy sy volamena sy varahina sy vy sy hazo ary vato ianao. Tsy mahita na mandre na mahalala na inona na inona anefa ireny. Fa ilay Andriamanitra iankinan\u2019ny ainao sy tompon\u2019ny lalanao rehetra kosa tsy mba nomenao voninahitra.",
        "24": "24 Izany no nahatonga azy handefa an\u2019io tanana io, ka nampisy an\u2019io soratra io.",
        "25": "25 Ary izao ilay soratra: MENE, MENE, TEKELA, ary PARSINA.",
        "26": "26 \u201cIzao no hevitr\u2019ilay teny: MENE: Nisain\u2019Andriamanitra ny andro naharetan\u2019ny fanjakanao ka faranany.",
        "27": "27 \u201cTEKELA: Nolanjaina tamin\u2019ny mizana ianao ka hita fa maivan-danja.",
        "28": "28 \u201cPERESA: Nozaraina ny fanjakanao, ka homena ho an\u2019ny Medianina sy ny Persianina.\u201d",
        "29": "29 Dia namoaka didy i Belsazara ka nampanaovina akanjo volomparasy i Daniela, ary nasiana rojo volamena ny vozony. Dia nambara fa izy no ho mpitondra fahatelo eo amin\u2019ny fanjakana.",
        "30": "30 Tamin\u2019iny alina iny ihany dia novonoina i Belsazara mpanjakan\u2019ny Kaldeanina,",
        "31": "31 ka i Dariosy Medianina no nandray ny fanjakana, tamin\u2019izy roa amby enimpolo taona teo ho eo."
    },
    "6": {
        "1": "6 Ary hitan\u2019i Dariosy fa tsara ny hisian\u2019ny lehibem-paritany, ka nanendry olona roapolo amby zato ho amin\u2019izany toerana izany izy, ary ireo no hitantana ilay fanjakana manontolo.",
        "2": "2 Nisy olona telo koa notendreny ho olom-panjakana ambony, anisan\u2019izany i Daniela, mba hiandraikitra an\u2019ireo lehibem-paritany. Amin\u2019izay dia handefa tatitra tsy tapaka any amin\u2019ireo olom-panjakana ireo ny lehibem-paritany, ka tsy hisy fatiantoka ho an\u2019ny mpanjaka.",
        "3": "3 Rehefa nandeha ny fotoana, dia hita fa niavaka foana i Daniela raha oharina amin\u2019ireo olom-panjakana ambony sy lehibem-paritany, satria narani-tsaina tsy nisy hoatr\u2019izany. Koa nikasa ny hanandratra azy hiadidy ny fanjakana manontolo ny mpanjaka.",
        "4": "4 Ary tsy nitsahatra nitady antony hiampangana an\u2019i Daniela momba ny raharaham-panjakana ny olom-panjakana ambony sy ny lehibem-paritany, nefa tsy nahita mihitsy, sady tsy afaka niampanga azy ho nanao ny tsy marina, satria mendri-pitokisana izy, ary tsy mba nanao tsirambina mihitsy fa nanao ny marina foana.",
        "5": "5 Koa nifampiresaka ireo lehilahy ireo hoe: \u201cTsy hahita antony hiampangana an\u2019io Daniela io mihitsy isika, raha tsy hoe mitady antony mifandray amin\u2019ny lal\u00e0n\u2019Andriamaniny angaha.\u201d",
        "6": "6 Dia nirohotra nankao amin\u2019ny mpanjaka ny olom-panjakana ambony sy ny lehibem-paritany. Ary hoy izy ireo taminy: \u201cHo ela velona anie ianao, ry Dariosy Mpanjaka \u00f4!",
        "7": "7 Nikaon-doha daholo ny olom-panjakana ambony eto amin\u2019ny fanjakana sy ny mpiadidy sy ny lehibem-paritany sy ny lehiben\u2019ny tandapa ary ny governora, mba hamoahana lal\u00e0m-panjakana ka hampanan-kery an\u2019izao fandrarana izao: Izay manao fangatahana ato anatin\u2019ny telopolo andro, na amin\u2019andriamanitra izany na amin\u2019olona, afa-tsy aminao ihany, ry mpanjaka \u00f4, dia hatsipy ao an-davaky ny liona.",
        "8": "8 Koa aoka hamoaka izany lal\u00e0na izany ianao, ry mpanjaka \u00f4, ka ataovy sonia izany mba tsy ho azo ovana, araka ny lal\u00e0n\u2019ny Medianina sy ny Persianina, izay tsy azo foanana.\u201d",
        "9": "9 Koa nosoniavin\u2019i Dariosy Mpanjaka ilay lal\u00e0na sy fandrarana.",
        "10": "10 Raha vao ren\u2019i Daniela kosa anefa hoe efa vita sonia ilay lal\u00e0na, dia nankao an-tranony izy, ka nandohalika sy nivavaka ary nidera an\u2019Andriamaniny intelo isan\u2019andro, araka ny efa fanaony talohan\u2019izay. Ary efa nisokatra nanandrify an\u2019i Jerosalema ny varavarankelin\u2019ny efitranony tany an-tampon-trano.",
        "11": "11 Dia nirohotra niditra ireo lehilahy ireo, ka nahita an\u2019i Daniela nanao fangatahana sy nitalaho famindram-po teo anatrehan\u2019Andriamaniny.",
        "12": "12 Ary nohatonin\u2019izy ireo ny mpanjaka, ka niresahany momba ilay fandrarana navoakan\u2019ny mpanjaka. Hoy izy ireo: \u201cTsy efa nisy fandrarana nosoniavinao moa, ry mpanjaka? Tsy efa nandidy ve ianao hoe izay manao fangatahana ato anatin\u2019ny telopolo andro, na amin\u2019andriamanitra izany na amin\u2019olona, afa-tsy aminao ihany, dia hatsipy ao an-davaky ny liona?\u201d Dia hoy ny mpanjaka: \u201cDidy efa manan-kery izany, araka ny lal\u00e0n\u2019ny Medianina sy ny Persianina, izay tsy azo foanana.\u201d",
        "13": "13 Koa avy hatrany dia hoy izy ireo tamin\u2019ny mpanjaka: \u201cTsy niraharaha ny didinao sy ny fandrarana nosoniavinao i Daniela, ilay anisan\u2019ny natao sesitany avy tany Joda, ry mpanjaka \u00f4, fa intelo isan\u2019andro izy no manao fangatahana amin\u2019Andriamaniny.\u201d",
        "14": "14 Vao ren\u2019ny mpanjaka izany, dia tena tsy faly izy. Ary nitady hevitra hamonjena an\u2019i Daniela izy, ka niezaka mafy hanafaka azy mandra-pilentiky ny masoandro.",
        "15": "15 Dia nirohotra nankao amin\u2019ny mpanjaka ireo lehilahy ireo tamin\u2019ny farany, ka nanao hoe: \u201cTsarovy, ry mpanjaka \u00f4, fa araka ny lal\u00e0n\u2019ny Medianina sy ny Persianina dia tsy azo ovana izay fandrarana na lal\u00e0na efa navoakan\u2019ny mpanjaka.\u201d",
        "16": "16 Koa nanome baiko ny mpanjaka, dia nentina i Daniela ka natsipy tao an-davaky ny liona. Ary hoy ny mpanjaka tamin\u2019i Daniela: \u201cIlay Andriamanitra tompoinao mandrakariva no hamonjy anao.\u201d",
        "17": "17 Ary nisy vato nalaina ka nanampenana ny vava lavaka. Ary nasian\u2019ny mpanjaka tombo-kase tamin\u2019ny peratra fanombohan-kaseny sy ny peratra fanombohan-kasen\u2019ny olo-manan-kajany ilay vato, mba tsy ho azo ovana ny lal\u00e0na nampiharina tamin\u2019i Daniela.",
        "18": "18 Dia nody tao an-dapany ny mpanjaka, ary nifady hanina izy ny alin\u2019iny, sady tsy nisy zavamaneno nentina teo anatrehany, ary tsy nahita tory izy.",
        "19": "19 Ary vao maraina be, tamin\u2019ilay nangiran-dratsy iny, dia efa niarina sahady ny mpanjaka ka niolomay nankany amin\u2019ilay lavaky ny liona.",
        "20": "20 Ary niantsoantso an\u2019i Daniela tamin\u2019ny feo malahelo izy, rehefa teo akaikin\u2019ilay lavaka, ka niteny hoe: \u201cRy Daniela mpanompon\u2019ilay Andriamanitra velona \u00f4! Nahavonjy anao tamin\u2019ny liona ve ilay Andriamanitra tompoinao mandrakariva?\u201d",
        "21": "21 Dia namaly avy hatrany i Daniela hoe: \u201cHo ela velona anie ianao, ry mpanjaka \u00f4!",
        "22": "22 Naniraka ny anjeliny ny Andriamanitro ka nanakombona ny vavan\u2019ny liona tsy hamiravira ahy, satria hitany fa tsy nanan-tsiny aho. Ary tsy nanao ratsy teo anatrehanao koa aho, ry mpanjaka \u00f4!\u201d",
        "23": "23 Dia faly be ny mpanjaka, ka nandidy ny hampiakarana an\u2019i Daniela avy tao an-davaka. Koa nakarina avy tao i Daniela, ary tsy nisy ratra mihitsy taminy, satria natoky an\u2019Andriamaniny izy.",
        "24": "24 Ary nanome baiko ny mpanjaka, dia nalaina ireo lehilahy niampanga an\u2019i Daniela ka natsipy tao an-davaky ny liona, niaraka tamin\u2019ny vady aman-janany. Tsy nipaka tamin\u2019ny fanambanin\u2019ilay lavaka akory izy ireo dia efa norambasan\u2019ny liona, ka nopotipotehiny daholo ny taolan\u2019izy ireo.",
        "25": "25 Ary i Dariosy Mpanjaka dia nanoratra ho an\u2019ny vahoaka sy ny firenena ary ny olona samy hafa fiteny rehetra, izay nonina nanerana ny tany, nanao hoe: \u201cHitombo be anie ny fiadananareo!",
        "26": "26 Mamoaka didy aho fa tokony hangovitra eo anatrehan\u2019ilay Andriamanitr\u2019i Daniela sy hatahotra azy ny olona any amin\u2019ny faritra rehetra manerana ny fanjakako. Fa izy no ilay Andriamanitra velona sy Ilay maharitra mandrakizay. Ny fanjakany dia fanjakana tsy ho rava, ary ny fitondrany haharitra mandrakizay.",
        "27": "27 Mamonjy sy manafaka izy, ary manao famantarana sy zava-mahagaga eny amin\u2019ny lanitra sy et\u1ef3 an-tany, satria namonjy an\u2019i Daniela tamin\u2019ny tanan\u2019ny liona.\u201d",
        "28": "28 Ary nahita fahombiazana i Daniela tao amin\u2019ny fanjakan\u2019i Dariosy sy ny fanjakan\u2019i Kyrosy Persianina."
    },
    "7": {
        "1": "7 Tamin\u2019ny taona voalohany nanjakan\u2019i Belsazara mpanjakan\u2019i Babylona, dia nanonofy sy nahita fahitana i Daniela tamin\u2019izy tao am-pandriana. Dia nataony an-tsoratra ilay nofy, ka notantarainy izay rehetra hitany.",
        "2": "2 Ary hoy izy: \u201cNijery aho ka izao no fahitana hitako tamin\u2019ny alina: Nisamboaravoara ny ranomasimbe noho ny fifofofofon\u2019ny rivotra efatry ny lanitra.",
        "3": "3 Dia nisy biby ngezabe efatra niakatra avy ao an-dranomasina, ary samy hafa daholo izy ireo.",
        "4": "4 \u201cNy voalohany dia tahaka ny liona. Nanana ny elatry ny voromahery izy. Mbola nijery ihany aho mandra-panongotra ny elany, ary ningaina niala tamin\u2019ny tany izy, dia najoro tamin\u2019ny tongony roa toy ny fijoron\u2019ny olona, ary nomena fon\u2019olombelona.",
        "5": "5 \u201cAry nahita biby hafa koa aho, dia biby faharoa, izay tahaka ny orsa. Niainga ny ila tenany, ary nisy taolan-tehezana telo teo am-bavany, teo anelanelan\u2019ny nifiny. Ary izao no nolazaina taminy: \u2018Mitsang\u00e0na, mihin\u00e0na nofo be dia be.\u2019",
        "6": "6 \u201cMbola nijery aho taorian\u2019izany, ka nahita biby hafa tahaka ny leopara, nefa nisy ela-borona efatra teo andamosiny. Nanana loha efatra io biby io, ary nomena fahefana hitondra.",
        "7": "7 \u201cMbola nijery ihany aho ka izao no fahitana hitako tamin\u2019ny alina: Nisy biby fahefatra, izay nampahatahotra sy nahatsiravina ary natanjaka tsy nisy hoatr\u2019izany. Nanana nify vy lehibe izy, ary nandrapaka sy nanorotoro, ka izay sisa tsy laniny dia nohitsakitsahin\u2019ny tongony. Hafa noho ny biby rehetra teo alohany izy, ary nanana tandroka folo.",
        "8": "8 Mbola nijery an\u2019ireo tandroka aho, ary hitako fa nisy tandroka kely iray hafa nipoitra teo amin\u2019izy ireo, ary niongotra teo anoloany ny telo tamin\u2019ireo tandroka voalohany. Nisy maso toy ny mason\u2019olona teo amin\u2019ilay tandroka, ary nisy vava namoaka teny feno fireharehana.",
        "9": "9 \u201cMbola nijery ihany aho mandra-pametraka seza fiandrianana, ary nipetraka teo Ilay Efa Nisy Hatry ny Ela Be. Fotsy mangatsakatsaka * ny fitafiany, ary toy ny volonondry madio ny volon-dohany. Afo miredareda ny seza fiandrianany, ary afo mandoro ny kodiaran\u2019ilay izy.",
        "10": "10 Renirano afo no nikoriana sy nivoaka avy teo anatrehany. Arivoarivo no nanompo azy, ary iray alina ampitomboina iray alina no nijoro teo anatrehany. Nanomboka ny Fitsarana, ka nisy boky nosokafana.",
        "11": "11 \u201cMbola nijery ihany aho tamin\u2019izay fotoana izay noho ny teny feno fireharehana nataon\u2019ilay tandroka. Mbola nijery aho mandra-pamono an\u2019ilay biby, ary ny fatiny natsipy tao amin\u2019ny afo mandoro ka levona.",
        "12": "12 Fa ny amin\u2019ireo biby sisa kosa, dia nesorina ny fanjakany. Navela haharitra mandritra ny fe-potoana sy vanim-potoana iray anefa izy ireo.",
        "13": "13 \u201cMbola nijery ihany aho ka izao no fahitana hitako tamin\u2019ny alina: Teny amin\u2019ny rahon\u2019ny lanitra, dia nisy toy ny zanak\u2019olona nihananatona. Ary nahazo alalana hankeo amin\u2019Ilay Efa Nisy Hatry ny Ela Be izy, ka nentina ho eo anatrehany.",
        "14": "14 Ary nomena azy ny fitondrana sy ny voninahitra ary ny fanjakana, mba hanompo azy avokoa ny vahoaka sy ny firenena ary ny olona samy hafa fiteny. Ny fitondrany dia fitondrana haharitra mandritra ny fotoana tsy voafetra fa tsy handalo, ary ny fanjakany tsy ho rava.",
        "15": "15 \u201cDia ory izaho Daniela noho izany, ary nampahatahotra ahy ny fahitana hitako.",
        "16": "16 Dia nohatoniko ny iray tamin\u2019ireo nijoro teo, mba hangatahako fanazavana azo antoka momba izany rehetra izany. Koa hoy izy tamiko, rehefa nampahafantatra ahy ny hevitr\u2019izany:",
        "17": "17 \u201c\u2018Ireo biby ngezabe efatra ireo dia mpanjaka efatra hitsangana avy amin\u2019ny tany.",
        "18": "18 Ny olona masin\u2019ilay Andriamanitra Fara Tampony anefa no hahazo ny fanjakana, ka handray an-tanana azy io hatramin\u2019ny fotoana tsy voafetra, eny, hatramin\u2019ny fotoana tsy voafetra.\u2019",
        "19": "19 \u201cAry tiako hofantarina tsara ny amin\u2019ilay biby fahefatra, izay tsy nitovy tamin\u2019ny biby hafa rehetra. Tena nampahatahotra be izy io, ary nanana nify vy sy hoho varahina, ka nandrapaka sy nanorotoro, ary izay sisa tsy laniny dia nohitsakitsahin\u2019ny tongony.",
        "20": "20 Tiako hofantarina tsara koa ny amin\u2019ireo tandroka folo teo amin\u2019ny lohany, sy ilay tandroka hafa nipoitra ka nampianjera tandroka telo. Nanana maso io tandroka nipoitra io, sady nanana vava namoaka teny feno fireharehana, ary lehibe noho ireo tandroka hafa ny fahitana azy.",
        "21": "21 \u201cMbola nijery aho, ary hitako fa niady tamin\u2019ny olona masina ilay tandroka ka naharesy azy,",
        "22": "22 mandra-pahatongan\u2019ilay Efa Nisy Hatry ny Ela Be ka nahazo rariny ireo olona masin\u2019ilay Andriamanitra Fara Tampony. Ary tonga ny fotoana voatondro handraisan\u2019izy ireo an-tanana ny fanjakana.",
        "23": "23 \u201cAry hoy izy: \u2018Ilay biby fahefatra dia fanjakana fahefatra hisy eny ambonin\u2019ny tany. Ho hafa noho ny fanjakana rehetra izy io, ary handrapaka ny tany manontolo, ka hanitsakitsaka sy hanorotoro azy.",
        "24": "24 Ary ny tandroka folo dia mpanjaka folo izay hipoitra avy amin\u2019io fanjakana io. Ary hisy mpanjaka iray hafa koa hipoitra aorian\u2019izy ireo. Ho hafa noho ireo voalohany izy, ary hampietry mpanjaka telo.",
        "25": "25 Ary hiteny hanohitra ny Avo Indrindra izy, ka hampahory foana an\u2019ireo olona masin\u2019ilay Andriamanitra Fara Tampony. Hikasa hanova fotoana sy lal\u00e0na koa izy, ary hatolotra eo an-tanany ireo olona masina, mandritra ny fe-potoana iray sy fe-potoana roa ary antsasaky ny fe-potoana.",
        "26": "26 Ary nanomboka ny Fitsarana, ka nesorina tamin\u2019io mpanjaka io ny fanjakany, mba hanafoanana sy handringanana azy tanteraka.",
        "27": "27 \u201c\u2018Ary nomena an\u2019ireo olona masin\u2019ilay Andriamanitra Fara Tampony ny fanjakana sy ny fitondrana ary ny fahalehibeazan\u2019ny fanjakana eny ambanin\u2019ny lanitra rehetra eny. Ny fanjakan\u2019izy ireo dia fanjakana haharitra mandritra ny fotoana tsy voafetra. Ary hanompo sy hankat\u00f2 azy ireo ny fitondrana rehetra.\u2019",
        "28": "28 \u201cMifarana eto ilay fitantarana. Dia nampahatahotra be ahy ny eritreritro, ka nivaloarika aho. Noraketiko tao am-poko anefa izay hitako sy reko.\u201d"
    },
    "8": {
        "1": "8 Tamin\u2019ny taona fahatelo nanjakan\u2019i Belsazara Mpanjaka, dia nahita fahitana izaho Daniela, taorian\u2019ilay hitako tamin\u2019ny voalohany.",
        "2": "2 Ary nanomboka nijery an\u2019izay naseho tao amin\u2019ilay fahitana aho. Koa raha mbola nijery aho, dia hitako fa tao an-dapan\u2019i Sosana, any amin\u2019ny faritanin\u2019i Elama, no nisy ahy. Eny, nijery an\u2019izay naseho tao amin\u2019ilay fahitana aho. Ary teo amoron\u2019ny reniranon\u2019i Olay aho, tamin\u2019izay.",
        "3": "3 Dia nanopy ny masoko aho ka nahita ondrilahy iray nijoro teo akaikin\u2019ilay renirano. Nanana tandroka roa izy io, ary lava ireo tandroka ireo. Lava noho ny iray ny iray, nefa ilay lava kokoa no nipoitra farany.",
        "4": "4 Ary hitako nanoto niankandrefana sy nianavaratra ary nianatsimo ilay ondrilahy. Tsy nisy bibidia nahajanona teo anatrehany, ary tsy nisy nahavonjy an\u2019izay teny an-tanany. Nanao araka izay sitrapony izy, ary nirehareha be.",
        "5": "5 Ary mbola nijery aho, ka nahita osilahy iray avy any amin\u2019ny filentehan\u2019ny masoandro. Dia nitety ny tany manontolo izy io nefa tsy nitehi-tany. Ary nisy tandroka niharihary be teo anelanelan\u2019ny masony.",
        "6": "6 Nihananatona izy mba hanafika an\u2019ilay ondrilahy manana tandroka roa, izay hitako nijoro teo akaikin\u2019ilay renirano. Dia nihazakazaka nankany amin\u2019ilay ondrilahy izy, sady romotry ny hatezerana.",
        "7": "7 Hitako tonga teo amin\u2019ilay ondrilahy ilay osilahy, ary tezitra taminy. Dia namely an\u2019ilay ondrilahy izy, ka nahatapaka ny tandrony roa. Tsy nanan-kery hanoherana azy ilay ondrilahy, ka nazerany tamin\u2019ny tany sady nohitsakitsahiny. Ary tsy nisy nahavonjy an\u2019ilay ondrilahy avy teny an-tanany.",
        "8": "8 Nirehareha loatra ilay osilahy. Raha vao natanjaka anefa izy, dia tapaka ilay tandroka lehibe, ary nisy tandroka efatra nipoitra nisolo azy io. Niharihary be izy ireo, ary nitodika tany amin\u2019ny rivotra efatry ny lanitra.",
        "9": "9 Ary nisy tandroka kely iray nipoitra avy tamin\u2019ny iray tamin\u2019ireo tandroka ireo. Nihalehibe izy io, ka nanondro nianatsimo sy niantsinanana ary nanondro an\u2019ilay Tany Kanto. *",
        "10": "10 Dia nihalehibe foana izy io, ka nipaka hatrany amin\u2019ny tafiky ny lanitra. Nazerany tamin\u2019ny tany ny sasany tao amin\u2019izany tafika izany, mbamin\u2019ny kintana sasany, ka nohitsakitsahiny.",
        "11": "11 Ary hatramin\u2019ilay Andrianan\u2019ny tafika aza nianjonanjonany. Nesorina tamin\u2019io Andriana io koa ny fanatitra atolotra tsy tapaka, ary narodana ilay toerana masina efa nataony mafy orina.",
        "12": "12 Ary noho ny fandikan-dal\u00e0na, dia navela hanjakazakan\u2019ilay tandroka ny tafika sy ny fanatitra atolotra tsy tapaka. Nazerany tamin\u2019ny tany koa ny fahamarinana, ary nanao araka izay sitrapony izy sady nahomby.",
        "13": "13 Ary nandre anjely masina iray niteny aho, ary nisy iray koa nanontany toy izao an\u2019ilay niteny: \u201cHaharitra hafiriana ireo zava-mitranga voalazan\u2019ilay fahitana, dia ilay fahitana momba ny fanatitra atolotra tsy tapaka, sy ny fandikan-dal\u00e0na mahatonga faharavana, ary ny fanitsakitsahana ny toerana masina sy ny tafika?\u201d",
        "14": "14 Dia hoy izy tamiko: \u201cMandra-pahatapitry ny telonjato sy roa arivo andro. * Avy eo, dia haverina amin\u2019ny laoniny tokoa ilay toerana masina.\u201d",
        "15": "15 Ary raha mbola nijery an\u2019izay naseho tao amin\u2019ilay fahitana izaho Daniela, ka niezaka hahazo ny heviny, dia nisy olona nijoro teo anoloako, ary toy ny lehilahy tomady no fahitana azy.",
        "16": "16 Ary nandre feon\u2019olona teo afovoan\u2019i Olay aho. Niantsoantso ilay feo hoe: \u201cRy Gabriela \u00f4, ampahafantaro azy ny hevitr\u2019ilay zavatra hitany.\u201d",
        "17": "17 Dia nankeo amin\u2019ilay nijoroako i Gabriela. Rehefa tonga teo izy, dia natahotra mafy aho, ka niankohoka. Ary hoy izy tamiko: \u201cAoka ho azonao, ry zanak\u2019olona, fa ho tanteraka amin\u2019ny fotoanan\u2019ny farany ilay fahitana.\u201d",
        "18": "18 Ary raha mbola niresaka tamiko izy, dia renoky ny torimaso aho, ka nihohoka tamin\u2019ny tany. Dia nokasihiny aho, ka natsangany teo amin\u2019ilay nijoroako.",
        "19": "19 Ary hoy izy: \u201cHampahafantariko anao izay hitranga any amin\u2019ny faran\u2019ny fanamelohana, satria ho tanteraka amin\u2019ny fotoana voatondro ilay fahitana, eny, amin\u2019ny fotoanan\u2019ny farany.",
        "20": "20 \u201cIlay ondrilahy hitanao, izay manana tandroka roa, dia ireo mpanjakan\u2019i Media sy Persa.",
        "21": "21 Ilay osilahy lava volo dia ny mpanjakan\u2019i Gresy, ary ilay tandroka lehibe teo anelanelan\u2019ny masony dia ny mpanjaka voalohany.",
        "22": "22 Ary satria tapaka io tandroka io ka nisy efatra nipoitra nisolo azy, dia hisy fanjakana efatra hitsangana avy amin\u2019ny fireneny, saingy tsy hitovy hery aminy.",
        "23": "23 \u201cAry rehefa hifarana ny fanjakan\u2019izy ireo, eny, rehefa tafahoatra loatra ny fahotan\u2019ireo mpandika lal\u00e0na, dia hitsangana ny mpanjaka iray masiaka endrika, izay mahay ny dikan\u2019ny teny saro-pantarina.",
        "24": "24 Ary hitombo hery izy, nefa tsy noho ny herin\u2019ny tenany. Hahatonga faharavana tanteraka izy, ary hahomby amin\u2019izay ataony sady hahefa an\u2019izay kasainy. Dia hataony mitondra faisana ny mahery sy ny olona masina.",
        "25": "25 Lalin-tsaina izy ka hahomby ny fitaka hataony. Hirehareha be ao am-pony izy. Amin\u2019ny fotoana tsy hisian\u2019ny fanahiana no hataony mitondra faisana ny maro. Ary hitsangana hanohitra an\u2019ilay Andrianan\u2019ny andriana izy, kanjo ho torotoro nefa tsy hisy tanana hamely azy.",
        "26": "26 \u201cAry marina ilay fahitana efa voalaza, dia ilay fahitana momba ireo andro. * Fa ianao kosa, haz\u00f2ny ho zava-miafina ilay fahitana, satria mbola andro maro any aoriana vao ho tanteraka izany.\u201d",
        "27": "27 Dia reraka be izaho Daniela ka narary andro vitsivitsy. Niarina aho avy eo, ka niasa ho an\u2019ny mpanjaka, nefa hoatran\u2019ny mbola tsy tonga saina aho noho ilay zavatra hitako. Ary tsy nisy nahazo ny hevitr\u2019ilay fahitana."
    },
    "9": {
        "1": "9 Tamin\u2019ny taona voalohany nanjakan\u2019i Dariosy, zanak\u2019i Ahasoerosy, taranaky ny Medianina, izay notendrena ho mpanjaka teo amin\u2019ny fanjakan\u2019ny Kaldeanina,",
        "2": "2 eny, tamin\u2019ny taona voalohany nanjakany, izaho Daniela dia nandinika an\u2019izay noraketin\u2019ny boky, ka nahafantatra ny isan\u2019ireo taona aharavan\u2019i Jerosalema, araka ny tenin\u2019i Jehovah tonga tamin\u2019i Jeremia mpaminany. Fantatro \u00e0ry fa fitopolo taona izany.",
        "3": "3 Koa nitodika tamin\u2019i Jehovah Andriamanitra aho mba hitady azy, ka nivavaka sy nitalaho taminy sy nifady hanina ary niakanjo gony sy nihosin-davenona.",
        "4": "4 Dia nivavaka tamin\u2019i Jehovah Andriamanitro aho, ka nibaboka hoe: \u201cJehovah \u00f4, Andriamanitra lehibe sy mendrika hatahorana ianao. Manaja ny fifanekena nifanaovanao tamin\u2019ireo tia anao sy ireo mitandrina ny didinao ianao, sady maneho hatsaram-panahy feno fitiavana amin\u2019izy ireo.",
        "5": "5 Efa nanota izahay, ka nanao fahadisoana sy nanao ratsy ary nikomy. Tsy nanaraka ny didinao sy ny didim-pitsaranao izahay.",
        "6": "6 Tsy nohenoinay ny mpaminany mpanomponao, nefa tamin\u2019ny anaranao no nitenenany tamin\u2019ny mpanjakanay sy ny andriananay sy ny razanay ary ny vahoaka manontolo.",
        "7": "7 Anao ny fahamarinana, Jehovah \u00f4, fa anay kosa ny henatra toy ny amin\u2019izao anio izao, eny, anay mponin\u2019i Joda sy Jerosalema mbamin\u2019ny Israely rehetra, na ny lavitra na ny akaiky, dia izay any amin\u2019ny tany rehetra nanaparitahanao azy noho izy nivadika taminao.",
        "8": "8 \u201cAnay ny henatra, Jehovah \u00f4, anay sy ny mpanjakanay sy ny andriananay ary ny razanay, satria efa nanota taminao izahay.",
        "9": "9 Anao, ry Jehovah Andriamanitray, ny famindram-po sy ny famelan-keloka, nefa nikomy taminao izahay.",
        "10": "10 Ary tsy nankat\u00f2 ny teninao izahay, ry Jehovah Andriamanitray, ka tsy nanaraka ny lal\u00e0na nomenao anay tamin\u2019ny alalan\u2019ny mpaminany mpanomponao.",
        "11": "11 Nandika ny lal\u00e0nao ny Israely rehetra, sady tsy nankat\u00f2 ny teninao. Koa nampiharinao taminay ny ozona sy ny fianianana voasoratra ao amin\u2019ny lal\u00e0n\u2019i Mosesy mpanomponao, satria nanota taminao izahay.",
        "12": "12 Ary notanterahinao ny teny nanamelohanao anay sy ny mpitsara anay. Koa nahatonga loza lehibe taminay ianao, ka na taiza na taiza tet\u1ef3 ambanin\u2019ny lanitra, dia mbola tsy nisy loza sahala amin\u2019ny nanjo an\u2019i Jerosalema.",
        "13": "13 Nihatra taminay izany loza rehetra izany, araka ny voasoratra ao amin\u2019ny lal\u00e0n\u2019i Mosesy. Tsy mba nitady sitraka taminao izahay, ry Jehovah Andriamanitray, ka tsy niala tamin\u2019ny fahadisoanay, sady tsy navelanay hisy heriny teo amin\u2019ny fiainanay ny nahalalanay fa tia ny fahamarinana ianao.",
        "14": "14 \u201cEfa tao an-tsainao foana ilay loza, Jehovah \u00f4, ka nampiharinao taminay tamin\u2019ny farany. Manao ny rariny mantsy ianao, ry Jehovah Andriamanitray, amin\u2019izay rehetra ataonao, fa izahay no tsy nankat\u00f2 ny teninao.",
        "15": "15 \u201cRy Jehovah Andriamanitray \u00f4, efa nitondra ny olonao nivoaka avy tany Ejipta tamin\u2019ny tanana mahery ianao, ary nampahalaza ny anaranao hatramin\u2019izao anio izao. Ary ankehitriny, nanota sy nanao ratsy izahay.",
        "16": "16 Jehovah \u00f4, nanao ny rariny foana ianao. Koa aoka re tsy ho tezitra intsony ianao e, na hisafoaka amin\u2019i Jerosalema tan\u00e0nanao sy tendrombohitrao masina. Fa noho ny fahotanay sy ny fahadisoan\u2019ny razanay no nahatonga an\u2019i Jerosalema sy ny olonao holatsain\u2019izay rehetra manodidina anay.",
        "17": "17 Koa henoy izao vavaka sy fitalahoan\u2019ny mpanomponao izao, ry Andriamanitray \u00f4! Ary noho ny anaranao, Jehovah \u00f4, dia aoka ianao hankasitraka ny toeranao masina efa rava.",
        "18": "18 Aoka ianao hanongilan-tsofina ka hihaino, ry Andriamanitro \u00f4! Ahirato ny masonao ka jereo ny faharavan\u2019ny tan\u00e0nanay izay nantsoina tamin\u2019ny anaranao. Fa tsy noho ny fahamarinanay no italahoanay eto anatrehanao, fa noho ny famindram-ponao lehibe.",
        "19": "19 Mihainoa, Jehovah \u00f4! Mamel\u00e0 heloka, Jehovah \u00f4! Mihainoa ka manaova zavatra, Jehovah \u00f4! Aza ela, ry Andriamanitro \u00f4, noho ny anaranao, fa nantsoina tamin\u2019ny anaranao ny tan\u00e0nanao sy ny olonao.\u201d",
        "20": "20 Raha mbola niteny sy nivavaka ary niaiky ny fahotako sy ny fahotan\u2019ny Israely fireneko aho, ary nitalaho famindram-po teo anatrehan\u2019i Jehovah Andriamanitro momba ilay tendrombohitra masin\u2019Andriamanitro,",
        "21": "21 eny, raha mbola nivavaka aho, dia tonga teo anilako ilay lehilahy atao hoe Gabriela, izay efa hitako tao amin\u2019ny fahitana tamin\u2019ny voalohany. Ary tamin\u2019ny fotoana fanaterana ny fanatitra takariva no nahatongavany. Tena reraka be aho tamin\u2019izay.",
        "22": "22 Dia nanampy ahy hahazo ny hevitry ny zava-drehetra izy, ka niteny hoe: \u201cRy Daniela \u00f4, tonga aho hanampy anao hahafantatra sy hahazo tsara kokoa ny hevitry ny zava-drehetra.",
        "23": "23 Vao nanomboka nitalaho ianao, dia nirahina aho ka tonga mba hampita hafatra aminao, satria tena tiana ianao. Koa diniho izay holazaiko aminao, ka aoka ho azonao ny hevitr\u2019izay hitanao.",
        "24": "24 \u201cFitopolo herinandro no atokana ho an\u2019ny firenenao sy ny tan\u00e0nanao masina mba hamaranana ny fandikan-dal\u00e0na, sy hampitsaharana ny ota, sy handrakofana ny fahotana, sy hampisy ny fahamarinana hatramin\u2019ny fotoana tsy voafetra, sy hanisiana tombo-kase ny fahitana sy ny faminaniana, ary hanosorana ny Masina Indrindra.",
        "25": "25 Ary aoka ho fantatrao sy ho azonao tsara fa manomboka amin\u2019ny fotoana hivoahan\u2019ny didy hanarenana an\u2019i Jerosalema sy hanamboarana azy, mandra-pahatongan\u2019ny Mesia Mpitarika, dia hisy fito herinandro sy roa amby enimpolo herinandro. Haorina indray i Jerosalema ka hamboarina, sady hasiana tany malalaka sy hadivory. Ao anatin\u2019ny fotoam-pahoriana anefa no hanaovana izany.",
        "26": "26 \u201cAorian\u2019ireo roa amby enimpolo herinandro, dia hovonoina ny Mesia, ka tsy hanana na inona na inona intsony. \u201cAry ny tan\u00e0na sy ny toerana masina dia horavan\u2019ny tafiky ny mpitarika iray ho avy. Ary horavan\u2019ny tondra-drano manafotra ilay toerana masina. Ary hisy ady mandra-pahatongan\u2019ny farany. Araka ny didy navoaka, dia hisy faharavana.",
        "27": "27 \u201cAry hataony manan-kery ho an\u2019ny maro, mandritra ny herinandro, ny fifanekena. Hampitsahatra ny sorona sy ny fanatitra atao fanomezana izy, rehefa misasaka io herinandro io. \u201cAry amin\u2019ny elatry ny zava-maharikoriko no hahatongavan\u2019ny mpandrava. Hihatra amin\u2019ilay efa rava koa ny didim-pitsarana, mandra-pahatongan\u2019ny fandringanana tanteraka.\u201d"
    },
    "10": {
        "1": "10 Tamin\u2019ny taona fahatelo nanjakan\u2019i Kyrosy mpanjakan\u2019i Persa, dia nisy teny nambara tamin\u2019i Daniela, ilay antsoina hoe Beltesazara. Marina ilay teny nambara, izay nisy resaka ady. Azon\u2019i Daniela tsara ny hevitr\u2019izay nambara taminy sy ilay zavatra hitany.",
        "2": "2 Nisaona nandritra ny telo herinandro katroka izaho Daniela, tamin\u2019izany fotoana izany.",
        "3": "3 Tsy nihinana sakafo matsiro aho, ary tsy nihinan-kena na nisotro divay, sady tsy nihoso-menaka mihitsy mandra-pahatapitry ny telo herinandro.",
        "4": "4 Ary tamin\u2019ny andro fahefatra amby roapolon\u2019ny volana voalohany, raha mbola teo amoron\u2019ilay renirano lehibe atao hoe Hidekela aho,",
        "5": "5 dia nanopy ny masoko, ka nahita lehilahy iray nanao akanjo vita tamin\u2019ny lamba rongony, ary nisy fehikibo natao tamin\u2019ny volamena avy any Ofaza teo amin\u2019ny andilany.",
        "6": "6 Toy ny krizolita ny vatany, ary toy ny tselatra ny tarehiny, ary toy ny fanilo mirehitra ny masony, ary toy ny varahina nokosehina hangirana no fahitana ny sandriny sy ny tongony, ary toy ny feon\u2019ny vahoaka be ny feony.",
        "7": "7 Izaho Daniela ihany no nahita izany, fa ny olona niaraka tamiko teo tsy mba nahita. Nangovitra be anefa izy ireo, ka nandositra niafina.",
        "8": "8 Fa izaho kosa tavela irery teo, ka nahita izany fahitana mahagaga izany. Tsy nisy hery intsony tato anatiko, ary nivaloarika tanteraka aho, sady tsy nanan-kery intsony.",
        "9": "9 Ary reko niteny izy. Dia renoky ny torimaso aho teo am-pihainoana ny teniny, ka nihohoka tamin\u2019ny tany.",
        "10": "10 Ary nisy tanana nikasika ahy, ka nanarina ahy moramora mba handohalika sady hitehina amin\u2019ny tanako roa.",
        "11": "11 Ary hoy izy tamiko: \u201cRy Daniela \u00f4, tena tiana ianao. Ary aoka ho azonao ny hevitry ny teny holazaiko aminao, ka mijoroa eo amin\u2019ilay nijoroanao fa nirahina ho at\u1ef3 aminao aho.\u201d Ary rehefa nilaza izany tamiko izy, dia nijoro tokoa aho nefa nangovitra.",
        "12": "12 Hoy koa izy tamiko: \u201cAza matahotra, ry Daniela \u00f4, fa nanomboka tamin\u2019ilay andro voalohany niezahanao mafy hahazo ny hevitr\u2019izany sy hanetry tena teo anatrehan\u2019Andriamanitrao, dia nohenoina ny teninao, ka tonga aho noho izany teninao izany.",
        "13": "13 Nanohitra ahy iraika amby roapolo andro anefa ny andrianan\u2019ny fanjakan\u2019i Persa. Dia tonga nanampy ahy i Mikaela, iray amin\u2019ireo andriana lehibe indrindra. Ary tafajanona teo amin\u2019ireo mpanjakan\u2019i Persa aho, nandritra izany fotoana izany.",
        "14": "14 Koa tonga aho mba hampahafantatra anao izay hanjo ny firenenao any am-parany, satria mbola andro maro any aoriana vao ho tanteraka ilay fahitana.\u201d",
        "15": "15 Ary rehefa avy nilaza izany tamiko izy, dia naondriko ny lohako, ary tsy nahateny aho.",
        "16": "16 Ary nisy hoatran\u2019ny zanak\u2019olombelona nikasika ny molotro, dia nisoka-bava aho ka niteny. Dia hoy aho tamin\u2019ilay nijoro teo anoloako: \u201cNifanintona tampoka aho, tompoko, noho ilay fahitana hitako, ka tsy nanana hery intsony.",
        "17": "17 Koa ahoana moa no ahafahan\u2019ity mpanomponao miresaka aminao, tompoko? Ary mbola tsy manan-kery aho hatramin\u2019izao, sady tsy misy aina intsony ato anatiko.\u201d",
        "18": "18 Koa nikasika ahy indray ilay hoatran\u2019ny olona, ka nankahery ahy.",
        "19": "19 Dia hoy izy: \u201cAza matahotra, ry ilay tena tiana \u00f4! Ho aminao anie ny fiadanana! Mahereza, eny, mahereza!\u201d Dia nanangona ny heriko rehetra aho, raha vao niteny izany tamiko izy, ka hoy aho tamin\u2019ny farany: \u201cEnto \u00e0ry ny teninao, tompoko, fa efa nankahery ahy ianao.\u201d",
        "20": "20 Dia hoy izy: \u201cMba fantatrao moa ny anton-diako at\u1ef3 aminao? Handeha hiverina hiady amin\u2019ilay andrianan\u2019i Persa aho izao. Ary rehefa handeha aho, dia ho avy koa ny andrianan\u2019i Gresy.",
        "21": "21 Holazaiko aminao anefa izay voasoratra ao amin\u2019ny bokin\u2019ny fahamarinana. Ary tsy mba nisy nanampy ahy tamin\u2019izany, afa-tsy i Mikaela, ilay andrianan\u2019ny firenenareo."
    },
    "11": {
        "1": "11 \u201cTamin\u2019ny taona voalohany nanjakan\u2019i Dariosy Medianina, dia nanohana an\u2019i Mikaela aho ka nampahery azy, sady toy ny fiarovana mafy ho azy.",
        "2": "2 Ary holazaiko aminao ny marina: \u201cMbola hisy mpanjaka telo hitsangana any Persa. Ary ny fahefatra hanangona harena betsaka noho ny an\u2019ny hafa rehetra. Ary raha vao mahery izy noho ny harenany, dia hoentaniny ny rehetra mba hanafika ny fanjakan\u2019i Gresy.",
        "3": "3 \u201cAry hisy mpanjaka mahery hitsangana ka hanjaka amin\u2019ny faritra midadasika, ary hanao araka izay sitrapony izy.",
        "4": "4 Rehefa tena ao amin\u2019ny heriny * anefa izy, dia ho rava ny fanjakany ka ho voazarazara manerana ny rivotra efatry ny lanitra. Tsy ho an\u2019ny taranany anefa izany sady tsy hitovy amin\u2019ilay fanjakana nentiny. Fa hongotana ny fanjakany, ka homena olon-kafa ankoatra an\u2019ireo.",
        "5": "5 \u201cAry hatanjaka ny mpanjakan\u2019ny atsimo, eny, ny iray amin\u2019ireo andrianany. Handresy azy anefa izy * ka hanjaka tokoa, ary hanana fahefana lehibe noho ny azy.",
        "6": "6 \u201cAry hiray dina izy roa tonta rehefa afaka taona maromaro. Dia ho any amin\u2019ny mpanjakan\u2019ny avaratra ny zanakavavin\u2019ny mpanjakan\u2019ny atsimo mba hanao fifanarahana ara-drariny, nefa tsy ho voatanan-drazazavavy ny herin\u2019ny sandriny. Ary samy tsy hahatohitra na ny mpanjakan\u2019ny avaratra na ny sandriny. Hatolotra eo an-tanan\u2019ny olon-kafa razazavavy, sy ireo hitondra azy any, sy ny rainy niteraka azy, ary ilay mahatonga azy hahery amin\u2019izany fotoana izany.",
        "7": "7 Ary hitsangana ho mpanjakan\u2019ny atsimo ny tsimoka iray avy amin\u2019ny faka nipoiran-drazazavavy, ka ho any amin\u2019ny tafika. Dia hotafihiny ny tan\u00e0na voaro mafy misy ny mpanjakan\u2019ny avaratra. Ary hamely azy ireo izy ka handresy azy.",
        "8": "8 Ary ho any Ejipta izy ka hoentiny any ny andriamanitr\u2019izy ireo sy ny sarivongana metaliny sy ny zava-tsarobidiny vita amin\u2019ny volafotsy sy volamena, ary ireo zavatra nobaboiny. Dia hihataka amin\u2019ny mpanjakan\u2019ny avaratra mandritra ny taona maromaro izy.",
        "9": "9 \u201cAry hiditra any amin\u2019ny fanjakan\u2019ny mpanjakan\u2019ny atsimo izy, dia hiverina any amin\u2019ny taniny.",
        "10": "10 \u201cAry hientanentana ireo zanany lahy, ka hanangona miaramila maro be. Handroso tokoa izy ka hahery fiavy toy ny tondra-drano, ary hopaohiny ny zava-drehetra. Hiverina anefa izy, ary hientanentana hiady mandra-pahatongany any amin\u2019ny tan\u00e0nany voaro mafy.",
        "11": "11 \u201cAry ho tezitra ny mpanjakan\u2019ny atsimo ka hivoaka hiady amin\u2019ny mpanjakan\u2019ny avaratra, izay hanangana tafika lehibe. Hatolotra eo an-tanan\u2019ilay anankiray anefa izany tafika izany,",
        "12": "12 ka hoentiny. Dia hiavonavona ny fon\u2019ny mpanjakan\u2019ny atsimo, ka handripaka alinalina izy. Tsy hahay hanararaotra ny heriny rehetra anefa izy.",
        "13": "13 \u201cDia hiverina ny mpanjakan\u2019ny avaratra ka hanangona miaramila maro noho ilay tamin\u2019ny voalohany. Ary amin\u2019ny fotoana farany, izany hoe rehefa afaka taona maromaro, dia ho avy izy ka hitondra tafika lehibe ampy fitaovana tsara.",
        "14": "14 Ary maro no hitsangana hanohitra ny mpanjakan\u2019ny atsimo amin\u2019izany fotoana izany. \u201cAry hitsangana ny taranaky ny mpandroba anisan\u2019ny firenenao ka hitady hanatanteraka fahitana, nefa tsy hahavita.",
        "15": "15 \u201cDia ho avy ny mpanjakan\u2019ny avaratra, ka hanorina tovon-tany * fanaovana fahirano sy hamabo tan\u00e0na misy manda. Ary samy tsy hahatohitra na ny sandrin\u2019ny * atsimo na ireo miaramilany voafantina. Tsy hanan-kery hanoherana koa izy ireo.",
        "16": "16 Ary ilay ho avy mba hamely ny mpanjakan\u2019ny atsimo dia hanao araka izay sitrapony, ka tsy hisy hahatohitra. Hitsangana ao amin\u2019ilay Tany Kanto * izy, ary hanana hery handripahana.",
        "17": "17 Ho tapa-kevitra ny ho avy miaraka amin\u2019ny tafika maherin\u2019ny fanjakany manontolo izy. Hanao fifanarahana ara-drariny amin\u2019ny mpanjakan\u2019ny atsimo ihany anefa izy, ary hahomby. Ary havela hahatonga loza amin\u2019ilay zanakavavin\u2019ny olombelona izy. Tsy hijoro anefa razazavavy, sady tsy ho azy intsony.",
        "18": "18 Ary hitodi-doha ho any amoron-tsiraka ny mpanjakan\u2019ny avaratra ka haka babo maro. Ary hisy mpitari-tafika hampitsahatra ny latsa hataon\u2019io mpanjaka io aminy, ka tsy handatsa intsony io. Dia hataon\u2019ilay mpitari-tafika hifotitra aminy ihany izany.",
        "19": "19 Ary hiverina any amin\u2019ireo tan\u00e0na voaro mafy any amin\u2019ny taniny izy, nefa ho tafintohina sy ho lavo, ka tsy ho hita intsony.",
        "20": "20 \u201cAry hitsangana handimby azy ny olona iray izay handefa mpitaky hetra eran\u2019ilay fanjakana be voninahitra. Ho lavo izy rehefa afaka andro vitsivitsy, nefa tsy noho ny fahatezerana na ny ady.",
        "21": "21 \u201cAry hitsangana handimby azy ny olona iray hohamavoina. Koa tsy homen\u2019izy ireo azy ny voninahitry ny fanjakana. Amin\u2019ny fotoana tsy hisian\u2019ny fanahiana anefa no hahatongavany, ary ho azony amin\u2019ny teny malefaka ny fanjakana.",
        "22": "22 Ho resiny ireo sandry * izay manafotra toy ny tondra-drano, ka ho torotoro. Ary ho torotoro koa ilay Mpitarika izay mampanan-kery ny fifanekena.",
        "23": "23 Ary hiray dina aminy izy ireo, nefa hofitahiny. Ary hiakatra izy ka hahery satria hanampy azy ny firenena kely iray.",
        "24": "24 Amin\u2019ny fotoana tsy hisian\u2019ny fanahiana no hitsofohany ao amin\u2019ny toerana tsara indrindra amin\u2019ilay faritany, ary hanao zavatra mbola tsy nataon\u2019ny rainy na ny razany izy. Zavatra norobaina sy nobaboina ary zava-tsoa no haparitany eo amin\u2019ny vahoaka. Ary hitetika ny hamely toerana voaro mafy izy, nefa mandritra ny fotoana kely ihany.",
        "25": "25 \u201cAry hanangona ny heriny sy ny herim-pony izy, ka hitondra tafika lehibe mba hanafihana ny mpanjakan\u2019ny atsimo. Hientanentana hiady koa ny mpanjakan\u2019ny atsimo ka hitondra tafika tena lehibe sy mahery. Dia tsy hahatohitra tokoa ny mpanjakan\u2019ny avaratra, satria hitetika ny hamely azy izy ireo.",
        "26": "26 Ary ireo mihinana ny hanim-py avy aminy ihany no handavo azy. \u201cDia hipariaka toy ny rano be ny tafiny, ary maro no ho ripaka.",
        "27": "27 \u201cAry ao am-pony ao, dia samy haniry hanao ratsy ireo mpanjaka roa ireo, ka hilaza lainga eo amin\u2019ny latabatra iray ihany. Tsy hisy hahomby anefa izay hataony, satria amin\u2019ny fotoana voatondro vao ho tonga ny farany.",
        "28": "28 \u201cAry hody any amin\u2019ny taniny izy ka hitondra zava-tsoa be dia be. Ao am-pony ao, dia hanohitra ny fifanekena masina izy. Ary hahomby izy ka hody any amin\u2019ny taniny.",
        "29": "29 \u201cAry hiverina izy amin\u2019ny fotoana voatondro, ka hiady amin\u2019ny atsimo, nefa tsy ho toy ny tamin\u2019ny voalohany ity indray mandeha ity.",
        "30": "30 Ary hiady aminy ireo sambon\u2019i Kitima, ka ho kivy izy. \u201cHiverina izy ka homelohiny ny fifanekena masina, ary hahomby izy. Dia hiverina izy ka hieritreritra an\u2019ireo mahafoy ny fifanekena masina.",
        "31": "31 Ary hisy sandry * hitsangana avy aminy. Hozimbazimbain\u2019izy ireo ny toerana masina, izany hoe ny tan\u00e0na voaro mafy, ary hesoriny ny fanatitra atolotra tsy tapaka. \u201cDia hanangana an\u2019ilay zava-maharikoriko mahatonga faharavana izy.",
        "32": "32 \u201cAry ireo manao ratsy ka manohitra ny fifanekena dia hotaominy amin\u2019ny teny malefaka mba hivadi-pinoana. Fa handresy kosa ireo mahalala an\u2019Andriamanitra ka hahomby.",
        "33": "33 Ary hampita fahalalana amin\u2019ny maro ireo olona lalin-tsaina. Ho lavon\u2019ny sabatra sy ny lelafo sy ny fahababoana ary ny fandrobana izy ireo, mandritra ny andro vitsivitsy.",
        "34": "34 Rehefa lavo anefa izy ireo, dia hahazo famonjena kely. Ary maro no hiaraka amin\u2019izy ireo, ka hanao teny malefaka.",
        "35": "35 Ary ho lavo ny sasany amin\u2019ireo lalin-tsaina mba ho voadio sy tsy hisy loto ary tsy hisy pentina, mandra-pahatongan\u2019ny fotoanan\u2019ny farany, satria amin\u2019ny fotoana voatondro vao ho tonga izany.",
        "36": "36 \u201cAry hanao araka izay sitrapony ilay mpanjaka, ka hanambony tena sy hanandra-tena ho ambonin\u2019ny andriamanitra rehetra. Ary hiteny zava-mahatsiravina hanoherana an\u2019ilay Andriamanitry ny andriamanitra izy. Hahomby izy mandra-pahatanteraky ny fanamelohana, satria tsy maintsy hihatra ny didim-pitsarana.",
        "37": "37 Ary tsy hiraharaha an\u2019ilay Andriamanitry ny razany izy, sady tsy hiraharaha izay irin\u2019ny vehivavy na izay andriamanitra hafa na iza na iza, fa hanandra-tena ho ambonin\u2019ny rehetra kosa.",
        "38": "38 Ary hanome voninahitra an\u2019ilay andriamanitry ny fiarovana mafy izy, amin\u2019izany toerana tanany izany. Koa andriamanitra tsy fantatry ny razany no homeny voninahitra, amin\u2019ny alalan\u2019ny volamena sy volafotsy sy vatosoa ary zava-tsarobidy.",
        "39": "39 Ary hotafihiny ny tan\u00e0na faran\u2019izay voaro mafy, ka hahomby izy noho ny fitokisany amin\u2019andriamani-kafa. Hataony lehibe tokoa ny voninahitr\u2019ireo manaiky azy, ka hataony ho mpitondra eo amin\u2019ny olona maro izy ireo. Ary hozarainy ny tany, araka izay vidiny.",
        "40": "40 \u201cAmin\u2019ny fotoanan\u2019ny farany, dia hifanosika aminy ny mpanjakan\u2019ny atsimo, ary ny mpanjakan\u2019ny avaratra kosa ho avy hamely azy toy ny tafio-drivotra ka hitondra kalesy sy mpitaingin-tsoavaly ary sambo maro. Dia hitsofoka any amin\u2019ny tany maro izy ka hanafotra toy ny tondra-drano, ary hopaohiny ny zava-drehetra.",
        "41": "41 Ary hitsofoka ao amin\u2019ilay Tany Kanto izy, ary hisy tany maro ho lasany. Ireto anefa no ho afa-mandositra tsy ho azon\u2019ny tanany: Ny mponin\u2019i Edoma sy Moaba ary ireo lohandohany amin\u2019ny taranak\u2019i Amona.",
        "42": "42 Mbola haninjitra ny tanany hamely tany maro izy, ary i Ejipta kosa tsy ho afa-mandositra.",
        "43": "43 Ho eo ambany fifehezany ny harena miafina, dia ny volamena sy ny volafotsy ary ny zava-tsarobidy rehetran\u2019i Ejipta. Ary hanara-dia azy ny Libyanina sy ny Etiopianina.",
        "44": "44 \u201cHisy tatitra hampikorontan-tsaina azy anefa avy any amin\u2019ny fiposahan\u2019ny masoandro sy avy any avaratra. Dia hivoaka amin-katezerana mafy izy mba handripaka sy handringana olona maro.",
        "45": "45 Ary ny tranolainy, izay toy ny lapa, dia haoriny eo anelanelan\u2019ny ranomasina lehibe sy ny tendrombohitra masin\u2019ilay Tany Kanto. Hiroso ho any amin\u2019izay hiafarany izy, ary tsy hisy hamonjy."
    },
    "12": {
        "1": "12 \u201cMandritra izany fotoana izany, dia hitsangana i Mikaela, ilay andriana lehibe, izay mitsangana hiaro ny zanaky ny firenenao. Ary hisy fotoam-pahoriana mbola tsy nisy toa azy, hatrizay nisian\u2019ny firenena ka hatramin\u2019izany fotoana izany. Mandritra izany fotoana izany, dia ho afa-mandositra ny firenenao, dia izay rehetra hita voasoratra ao amin\u2019ny boky.",
        "2": "2 Ary maro amin\u2019ireo matory ao amin\u2019ny vovoky ny tany no hifoha, ka ny sasany hahazo fiainana tsy hanam-petra, fa ny sasany kosa hahazo latsa sy ho zava-maharikoriko mandritra ny fotoana tsy voafetra.",
        "3": "3 \u201cHamirapiratra toy ny famirapiratry ny habakabaka ireo lalin-tsaina. Ary izay mitarika ny maro ho amin\u2019ny fahamarinana dia hamirapiratra toy ny kintana, mandritra ny fotoana tsy voafetra, eny, mandrakizay.",
        "4": "4 \u201cRy Daniela \u00f4, haz\u00f2ny ho zava-miafina ny teny ary asio tombo-kase ny boky, mandra-pahatongan\u2019ny fotoanan\u2019ny farany. Maro no handinika lalina, * ka hitombo be ny tena fahalalana.\u201d",
        "5": "5 Ary izaho Daniela nahita fa indreo, nisy roa hafa nijoro teo amoron\u2019ny renirano: Ny iray tet\u1ef3 amin\u2019ny morony ilany, ary ny iray kosa ter\u1ef3 amin\u2019ny morony ilany.",
        "6": "6 Ary ny iray tamin\u2019izy roa ireo dia nanontany an\u2019ilay lehilahy nanao akanjo vita tamin\u2019ny lamba rongony, izay teo ambonin\u2019ilay renirano, nanao hoe: \u201cMbola haharitra hafiriana vao ho tanteraka ireo zava-mahagaga?\u201d",
        "7": "7 Ary io lehilahy nanao akanjo vita tamin\u2019ny lamba rongony io, izay teo ambonin\u2019ilay renirano, dia nanangana ny tanany havia sy havanana ho amin\u2019ny lanitra, ary reko izy nianiana tamin\u2019ny anaran\u2019Ilay velona mandrakizay, hoe: \u201cHo fe-potoana iray sy fe-potoana roa ary antsasaky ny fe-potoana. Raha vao vita ny fanamontsamontsanana ny herin\u2019ny olona masina, dia hifarana izany rehetra izany.\u201d",
        "8": "8 Ary reko izany, nefa tsy azoko ny heviny, ka hoy aho: \u201cHanao ahoana ny hiafaran\u2019izany, tompoko?\u201d",
        "9": "9 Dia hoy izy: \u201cMandehana, ry Daniela \u00f4, satria nohazonina ho zava-miafina ny teny, sady nasiana tombo-kase mandra-pahatongan\u2019ny fotoanan\u2019ny farany.",
        "10": "10 Maro no hanadio ny tenany ho fotsy, ka ho voadio. Fa ny ratsy fanahy kosa hanao ratsy. Ary tsy hisy ratsy fanahy hahazo ny hevitry ny teny, fa izay lalin-tsaina no hahazo.",
        "11": "11 \u201cAry manomboka amin\u2019ny fotoana hanesorana an\u2019ilay fanatitra atolotra tsy tapaka, sy hananganana an\u2019ilay zava-maharikoriko mahatonga faharavana, dia hisy sivifolo sy roanjato sy arivo andro.",
        "12": "12 \u201cSambatra izay miandry amim-paharetana mandra-pahatapitry ny dimy amby telopolo sy telonjato sy arivo andro!",
        "13": "13 \u201cFa ianao kosa, mirosoa ho amin\u2019ny farany. Dia hiala sasatra ianao, nefa hitsangana any am-parany mba hahazo ny anjaranao.\u201d [Fanamarihana ambany pejy]"
    }
}