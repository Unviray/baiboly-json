{
    "1": {
        "1": "Taorian\u2019ny nahafatesan\u2019i Josoa, dia nanontany an\u2019i Jehovah ny zanak\u2019Israely hoe: \u201cIza aminay no hiakatra voalohany hiady amin\u2019ny Kananita?\u201d",
        "2": "Dia hoy i Jehovah: \u201cNy fokon\u2019i Joda no hiakatra, ary hatolotro eo an-tanany ilay tany.\u201d",
        "3": "Koa hoy ny fokon\u2019i Joda tamin\u2019ny fokon\u2019i Simeona rahalahiny: \u201cAndao hiaraka ho any amin\u2019ilay tany azonay tamin\u2019ny antsapaka, mba hiady amin\u2019ny Kananita. Dia mba hiaraka aminareo any amin\u2019ny anjara taninareo koa izahay.\u201d Koa niaraka taminy izy ireo.",
        "4": "Ary niakatra ny fokon\u2019i Joda, dia natolotr\u2019i Jehovah teo an-tanany ny Kananita sy ny Perizita, ka lehilahy iray alina no resiny tao Bezeka.",
        "5": "Hitan\u2019izy ireo tao Bezeka koa i Adoni-bezeka, ka notafihiny. Koa resin\u2019izy ireo ny Kananita sy ny Perizita.",
        "6": "Nandositra anefa i Adoni-bezeka, dia nenjehin\u2019izy ireo ka azony ary notapahiny ny ankiben-tanany roa sy ny ankiben-tongony roa.",
        "7": "Dia hoy i Adoni-bezeka: \u201cMpanjaka fitopolo, izay notapahina ankiben-tanana sy ankiben-tongotra, no nitsindroka hanina tao ambany latabatro, ka ny nataoko ihany ity no avalin\u2019Andriamanitra ahy.\u201d Ary nentin\u2019izy ireo tany Jerosalema izy, ka maty tany.",
        "8": "Ary niady tamin\u2019i Jerosalema ny taranak\u2019i Joda, ka azon\u2019izy ireo ilay tan\u00e0na. Koa nasian\u2019izy ireo tamin\u2019ny lelan-tsabatra ny tao an-tan\u00e0na, fa ny tan\u00e0na kosa nodorany.",
        "9": "Dia nidina ny taranak\u2019i Joda taorian\u2019izay, mba hiady tamin\u2019ny Kananita nonina tany amin\u2019ny faritra be tendrombohitra, sy tany Negeba ary Sefela.",
        "10": "Ary nandeha niady tamin\u2019ny Kananita nonina tany Hebrona ny fokon\u2019i Joda. Nantsoina hoe Kiriata-arba i Hebrona talohan\u2019izay. Dia novonoin\u2019izy ireo i Sesay sy Ahimana ary Talmay.",
        "11": "Avy tany izy ireo dia nandeha niady tamin\u2019ny mponin\u2019i Debira. Kiriata-sefera no anaran\u2019i Debira talohan\u2019izay.",
        "12": "Dia hoy i Kaleba: \u201cIzay mamely an\u2019i Kiriata-sefera ka mahazo an\u2019io tan\u00e0na io, dia homeko ho vadiny i Aksa zanako vavy.\u201d",
        "13": "I Otniela, zanak\u2019i Kenaza zandrin\u2019i Kaleba, no nahazo an\u2019ilay tan\u00e0na, ka nomen\u2019i Kaleba azy i Aksa ho vadiny.",
        "14": "Rehefa nandeha ho any an-tranon\u2019i Otniela i Aksa, dia nampirisihiny foana i Otniela hangataka saha tamin\u2019i Kaleba rainy. Dia nitehaka teo ambony ampondrany i Aksa, ka hoy ny rainy: \u201cInona no ilainao?\u201d",
        "15": "Dia hoy i Aksa: \u201cMba omeo tsodrano aho, fa sombin-tany any atsimo no nomenao ahy, ka mba omeo ahy koa i Golota-maima.\u201d Dia nomen\u2019i Kaleba azy i Golota Ambony sy Golota Ambany.",
        "16": "Nankany an-tany efitr\u2019i Joda, tany atsimon\u2019i Arada, ny taranak\u2019i Joda. Ary niara-niakatra tamin\u2019izy ireo, avy tany amin\u2019ny tan\u00e0na be hazo palmie, ny taranak\u2019ilay Kenita rafozandahin\u2019i Mosesy, ka nandeha nanorim-ponenana teo amin\u2019ny vahoaka.",
        "17": "Niara-nandeha tamin\u2019ny fokon\u2019i Joda ny fokon\u2019i Simeona rahalahiny, mba hamely ny Kananita nonina tany Zefata. Dia naringany tanteraka ilay tan\u00e0na, ka nantsoina hoe Horma. *",
        "18": "Azon\u2019ny fokon\u2019i Joda koa i Gaza mbamin\u2019ny faritaniny, sy Askelona mbamin\u2019ny faritaniny, ary Ekrona mbamin\u2019ny faritaniny.",
        "19": "Ary nomba ny fokon\u2019i Joda foana i Jehovah, hany ka azon\u2019izy ireo ny faritra be tendrombohitra. Tsy voaroakany anefa ny mponina teny amin\u2019ny lemaka iva, satria nanana kalesin\u2019ady nisy lelan\u2019antsy.",
        "20": "Nomena an\u2019i Kaleba i Hebrona, araka izay nampanantenain\u2019i Mosesy, ka noroahiny hiala tao ny zanak\u2019i An\u00e0ka telo lahy.",
        "21": "Ary tsy noroahin\u2019ny taranak\u2019i Benjamina ny Jebosita nonina tao Jerosalema, fa mbola miara-monina amin\u2019izy ireo ao ihany mandraka androany.",
        "22": "Nandritra izany fotoana izany, dia niakatra hiady tamin\u2019i Betela ny taranak\u2019i Josefa, ary nomba azy ireo i Jehovah.",
        "23": "Dia nijery taratra an\u2019i Betela ny taranak\u2019i Josefa. Lozy no anaran\u2019i Betela talohan\u2019izay.",
        "24": "Ary nahita lehilahy iray nivoaka avy ao an-tan\u00e0na ireo mpitily, ka niteny hoe: \u201cMba atoroy anay, azafady, ny fidirana mankao an-tan\u00e0na, dia haneho hatsaram-panahy aminao izahay.\u201d",
        "25": "Dia natorony azy ireo ilay fidirana. Koa nasian\u2019izy ireo tamin\u2019ny lelan-tsabatra ny tao an-tan\u00e0na, fa ralehilahy sy ny fianakaviany manontolo kosa navelany handeha.",
        "26": "Dia nankany amin\u2019ny tanin\u2019ny Hetita ralehilahy, ka nanorina tan\u00e0na izay nantsoiny hoe Lozy, ary mbola izany no anaran\u2019ilay tan\u00e0na mandraka androany.",
        "27": "Ary tsy vitan\u2019ny fokon\u2019i Manase ny naka an\u2019i Beti-sana sy ny tan\u00e0na niankina taminy; Tanaka sy ny tan\u00e0na niankina taminy; ny mponina tao Dora sy ny tan\u00e0na niankina taminy; ny mponina tao Ibleama sy ny tan\u00e0na niankina taminy; ary ny mponina tao Megido sy ny tan\u00e0na niankina taminy. Fa ny Kananita kosa mbola nikiry nonina tao amin\u2019izany tany izany ihany.",
        "28": "Nihanahery ny Israely, ka nampanaoviny asa an-terivozona ny Kananita. Ary tsy nandroaka azy rehetra izy.",
        "29": "Tsy nandroaka an\u2019ireo Kananita nonina tao Gazera koa ny fokon\u2019i Efraima, ka mbola niara-nonina taminy tao Gazera ireny.",
        "30": "Tsy nandroaka an\u2019ireo mponin\u2019i Kitrona sy ny mponin\u2019i Nahalola ny fokon\u2019i Zebolona. Koa mbola niara-nonina tamin\u2019izy ireo ny Kananita, ka nampanaoviny asa an-terivozona.",
        "31": "Tsy noroahin\u2019ny fokon\u2019i Asera koa ny mponin\u2019i Ako sy ny mponin\u2019i Sidona sy Alaba sy Akziba sy Helba sy Afika ary Rehoba.",
        "32": "Ary ny Aserita dia mbola niara-nonina tamin\u2019ny Kananita nipetraka tao amin\u2019ilay tany, satria tsy noroahiny ireny.",
        "33": "Tsy nandroaka an\u2019ireo mponin\u2019i Beti-semesy sy Beti-anata ny fokon\u2019i Naftaly, fa mbola niara-nonina tamin\u2019ny Kananita nipetraka teo amin\u2019ilay tany ihany izy ireo. Ary lasa mpanompon\u2019ny fokon\u2019i Naftaly ny mponin\u2019i Beti-semesy sy Beti-anata, ka nampanaoviny asa an-terivozona.",
        "34": "Ary notoherin\u2019ny Amorita ny taranak\u2019i Dana ka voatery nankany amin\u2019ny faritra be tendrombohitra, fa tsy navelany hidina ho eny amin\u2019ny lemaka iva.",
        "35": "Koa nikiry nonina tao an-tendrombohitra Heresa sy tany Aialona ary Salbima, ny Amorita. Fa nihanahery kosa ny taranak\u2019i Josefa, ka noterena hiasa mafy ny Amorita.",
        "36": "Ary ny faritanin\u2019ny Amorita dia nanomboka teo amin\u2019ny fiakarana Akrabima, sy avy tao Sela no ho miakatra."
    },
    "2": {
        "1": "Ary niakatra avy tany Gilgala ilay anjelin\u2019i Jehovah ka nankany Bokima, ary nilaza hoe: \u201cNitondra anareo niakatra avy tany Ejipta aho ka nampiditra anareo ho eto amin\u2019ity tany nianianako tamin\u2019ny razanareo ity. Niteny koa aho hoe: \u2018Tsy hivadika amin\u2019ny fifanekena nataoko taminareo mihitsy aho.",
        "2": "Koa aza manao fifanekena amin\u2019ny mponin\u2019ity tany ity, fa arodano kosa ny alitarany.\u2019 Tsy nihaino ny feoko anefa ianareo. Fa maninona ianareo no nanao an\u2019izany?",
        "3": "Koa izao kosa no nolazaiko: \u2018Tsy horoahiko hiala eo anatrehanareo ireny, fa ho fandrika ho anareo. Ary ny andriamaniny ho fakam-panahy ho anareo.\u2019\u201d",
        "4": "Raha vao avy nolazain\u2019ilay anjelin\u2019i Jehovah tamin\u2019ny zanak\u2019Israely rehetra izany teny izany, dia nidradradradra nitomany ny vahoaka.",
        "5": "Koa nantsoin\u2019izy ireo hoe Bokima izany toerana izany, ary nanao sorona ho an\u2019i Jehovah teo izy ireo.",
        "6": "Rehefa nalefan\u2019i Josoa ny vahoaka, dia samy nankany amin\u2019ny lovany avy ny zanak\u2019Israely mba haka an\u2019ilay tany.",
        "7": "Ary nanompo an\u2019i Jehovah ny vahoaka tamin\u2019ny andro rehetra niainan\u2019i Josoa, sy tamin\u2019ny andro rehetra niainan\u2019ireo anti-panahy, izay mbola velona taorian\u2019i Josoa sady efa nahita ny asa lehibe rehetra nataon\u2019i Jehovah ho an\u2019ny Israely.",
        "8": "Dia maty i Josoa zanak\u2019i Nona, mpanompon\u2019i Jehovah, rehefa folo amby zato taona.",
        "9": "Koa nalevina tao amin\u2019ny faritry ny lovany izy, dia tao Timnata-heresa, any amin\u2019ny faritra be tendrombohitr\u2019i Efraima, any avaratry ny Tendrombohitra Gasa.",
        "10": "Ary nangonina any amin\u2019ny razany koa izany taranaka rehetra izany, ka taranaka hafa tsy nahalala an\u2019i Jehovah sy tsy nahalala ny asa nataony ho an\u2019ny Israely no nitsangana nandimby azy.",
        "11": "Ary nanjary nanao izay ratsy teo imason\u2019i Jehovah ny zanak\u2019Israely, sady nanompo an\u2019ireo Bala.",
        "12": "Koa nahafoy an\u2019i Jehovah Andriamanitry ny razany, izay nitondra azy nivoaka avy tany Ejipta, izy ireo ka lasa nanaraka andriamani-kafa, dia ireo andriamanitry ny firenena manodidina. Niankohoka teo anatrehan\u2019ireny koa izy ireo, ka nampahatezitra an\u2019i Jehovah.",
        "13": "Nahafoy an\u2019i Jehovah izy ireo, ka nanompo an\u2019i Bala sy ireo sarin\u2019i Astarta.",
        "14": "Koa nirehitra tamin\u2019ny Israely ny fahatezeran\u2019i Jehovah, dia natolony teo an-tanan\u2019ny mpandroba izy ireo ka voaroba. Ary namidin\u2019Andriamanitra ho eo an-tanan\u2019ny fahavalony manodidina izy ireo, ka tsy nahatohitra an\u2019ireny intsony.",
        "15": "Namely azy ireo ny tanan\u2019i Jehovah na taiza na taiza nalehany, ka nisy loza nanjo azy, araka izay efa nolazain\u2019i Jehovah sy efa nianianan\u2019i Jehovah taminy. Dia ory indrindra izy ireo.",
        "16": "Koa nanendry mpitsara i Jehovah, ary ireny no namonjy azy ireo teo an-tanan\u2019ny mpandroba azy.",
        "17": "Kanefa na ireo mpitsarany aza tsy nohenoiny. Nanana fifandraisana mamoafady tamin\u2019ny andriamani-kafa kosa izy ireo, ary niankohoka teo anatrehan\u2019ireny. Efa nivily sahady niala tamin\u2019ny lalana nalehan\u2019ny razany izy ireo. Nankat\u00f2 ny didin\u2019i Jehovah mantsy ny razany, fa tsy mba toy izany kosa izy ireo.",
        "18": "Rehefa nanendry mpitsara ho azy ireo i Jehovah, dia nomba an\u2019izany mpitsara izany i Jehovah ka namonjy azy ireo teo an-tanan\u2019ny fahavalony, tamin\u2019ny andro rehetra niainan\u2019ilay mpitsara. Nanenina mantsy i Jehovah, satria nitaraina izy ireo noho ny nataon\u2019ireo nampahory azy sy ireo nanositosika azy tetsy sy teroa.",
        "19": "Ary rehefa maty ilay mpitsara, dia niverina tamin\u2019ny ratsy fanaony izy ireo ary nanao mihoatra noho ny razany aza, ka lasa nanaraka andriamani-kafa mba hanompo azy sy hiankohoka eo anatrehany. Tsy niala tamin\u2019ny fanaony sy ny di-dohany izy ireo.",
        "20": "Dia nirehitra tamin\u2019ny Israely ny fahatezeran\u2019i Jehovah tamin\u2019ny farany, ka hoy izy: \u201cNoho ity firenena ity tsy nanaja ny fifanekena nandidiako ny razany, sy noho izy tsy nihaino ny feoko,",
        "21": "dia tsy hisy horoahiko hiala eo anatrehany, na iray aza, ireo firenena mbola navelan\u2019i Josoa ho eo, fony izy maty.",
        "22": "Ireo no hitsapako ny Israely raha hanaraka ny lalan\u2019i Jehovah izy, na tsia, ka handeha amin\u2019izany, toy ny nataon\u2019ny razany.\u201d",
        "23": "Koa navelan\u2019i Jehovah teo ireo firenena ireo, fa tsy noroahiny avy hatrany ary tsy natolony teo an-tanan\u2019i Josoa."
    },
    "3": {
        "1": "Ireo firenena ireo no navelan\u2019i Jehovah teo mba hitsapana ny Israelita, izany hoe izay rehetra mbola tsy nahita ny ady natao tany Kanana.",
        "2": "Navelany teo ireo satria tiany hahita an\u2019izany hoe ady izany ny taranaky ny zanak\u2019Israely, izay mbola tsy nandia an\u2019izany, mba hampianarana azy hiady.",
        "3": "Ireto avy ireo firenena ireo: Ny andriana dimy mpiray dinan\u2019ny Filistinina, ny Kananita rehetra, ary ny Sidonianina sy ny Hivita nonina tany an-tendrombohitra Libanona, nanomboka tany an-tendrombohitra Bala-hermona ka hatrany amin\u2019ny sisin\u2019ny faritr\u2019i Hamata.",
        "4": "Ireo no nitsapana ny Israely, mba hahalalana raha hankat\u00f2 ny didin\u2019i Jehovah, izay nandidiany ny razany tamin\u2019ny alalan\u2019i Mosesy, izy ireo, na tsia.",
        "5": "Ary ny zanak\u2019Israely dia nonina teo amin\u2019ny Kananita sy ny Hetita sy ny Amorita sy ny Perizita sy ny Hivita ary ny Jebosita.",
        "6": "Dia nalain\u2019ny zanak\u2019Israely ho vady ny zanakavavin\u2019ireny, ary ny zanany vavy kosa nomeny ho vadin\u2019ny zanakalahin\u2019ireny. Ary nanompo ny andriamanitr\u2019ireny ny zanak\u2019Israely.",
        "7": "Dia nanao izay ratsy teo imason\u2019i Jehovah ny zanak\u2019Israely sady nalaky nanadino an\u2019i Jehovah Andriamaniny, ka lasa nanompo an\u2019ireo Bala sy ireo tsato-kazo masina.",
        "8": "Koa nirehitra tamin\u2019ny Israely ny fahatezeran\u2019i Jehovah, ka namidiny teo an-tanan\u2019i Kosana-risataima mpanjakan\u2019i Mezopotamia izy ireo. Ary nanompo azy valo taona ny zanak\u2019Israely.",
        "9": "Dia niantso vonjy tamin\u2019i Jehovah izy ireo, ka nisy mpamonjy notendren\u2019i Jehovah hamonjy azy. Tsy iza izany fa i Otniela zanak\u2019i Kenaza zandrin\u2019i Kaleba.",
        "10": "Ary tonga tamin\u2019i Otniela ny fanahin\u2019i Jehovah, ka lasa mpitsara teo amin\u2019ny Israely izy. Rehefa nivoaka hiady izy, dia natolotr\u2019i Jehovah teo an-tanany i Kosana-risataima mpanjakan\u2019i Syria, ka resiny io mpanjaka io.",
        "11": "Dia nandry feizay efapolo taona ny tany. Ary maty i Otniela zanak\u2019i Kenaza, tat\u1ef3 aoriana.",
        "12": "Dia nanao izay ratsy teo imason\u2019i Jehovah indray ny zanak\u2019Israely. Koa navelan\u2019i Jehovah ho lasa mahery noho ny Israely i Eglona mpanjakan\u2019i Moaba, satria nanao izay ratsy teo imason\u2019i Jehovah ny Israely.",
        "13": "Ary nangoniny hanohitra azy ireo koa ny taranak\u2019i Amona sy Amaleka. Dia notafihin\u2019ireny ny Israely, ka nalainy ny tan\u00e0na be hazo palmie.",
        "14": "Ary nanompo an\u2019i Eglona, mpanjakan\u2019i Moaba, valo ambin\u2019ny folo taona ny zanak\u2019Israely.",
        "15": "Dia niantso vonjy tamin\u2019i Jehovah izy ireo, ka nisy mpamonjy notendren\u2019i Jehovah. Tsy iza izany fa i Ehoda zanak\u2019i Gera. Benjamita i Ehoda, ary kavia izy. Ary nampitondrain\u2019ny zanak\u2019Israely fanomezana * ho an\u2019i Eglona mpanjakan\u2019i Moaba izy.",
        "16": "Efa nanao sabatra roa lela anefa i Ehoda mba hampiasainy. Iray hakiho ny halavan\u2019ilay izy, ary nataony teo amin\u2019ny andilany, teo amin\u2019ny feny ankavanany, tao anaty akanjony.",
        "17": "Ary natolony an\u2019i Eglona mpanjakan\u2019i Moaba ilay fanomezana. Ary lehilahy matavy be io Eglona io.",
        "18": "Rehefa voatolotr\u2019i Ehoda ilay fanomezana, dia nasainy nandeha avy hatrany ireo olona nitondra izany.",
        "19": "Ary rehefa tonga teo amin\u2019ny toerana famakiam-bato tany Gilgala i Ehoda sy ny olony, dia niverina i Ehoda. Ary hoy izy tamin\u2019ny mpanjaka: \u201cMisy tsiambaratelo tiako holazaina aminao, ry mpanjaka \u00f4!\u201d Ary hoy ny mpanjaka: \u201cMang\u00ecna daholo!\u201d Dia nivoaka izay rehetra nijoro teo akaikiny teo.",
        "20": "Nipetraka tao amin\u2019ilay efitranony mangatsiatsiaka tany an-tampon-trano i Eglona rehefa nankao aminy i Ehoda. Dia hoy i Ehoda: \u201cMisy tenin\u2019Andriamanitra holazaiko aminao.\u201d Koa nitsangana niala teo amin\u2019ny seza fiandrianany i Eglona.",
        "21": "Dia natsotran\u2019i Ehoda ny tanany havia, ka notsoahany ilay sabatra teo amin\u2019ny feny ankavanana ary natsatony teo amin\u2019ny kibon\u2019i Eglona.",
        "22": "Dia difotra mbamin\u2019ny tahon\u2019ilay sabatra, ary nikombona nanarona ny lelan-tsabatra ny tavin\u2019i Eglona, satria tsy notsoahan\u2019i Ehoda teo amin\u2019ny kibon\u2019i Eglona ilay sabatra. Ary nanomboka nivoaka ny malotony.",
        "23": "Rehefa avy nakaton\u2019i Ehoda sy nohidiany lakile ireo varavaran\u2019ilay efitrano tany an-tampon-trano, dia nivoaka avy teo amin\u2019ny lavaka fidiran-drivotra izy,",
        "24": "ka tafavoaka. Ary tonga ireo mpanompon\u2019i Eglona ka nijery, ary hitany fa nihidy lakile ny varavaran\u2019ilay efitrano. Dia hoy ireo: \u201cAngamba izy mbola mivoaka * ao amin\u2019ilay efitrano anatiny mangatsiatsiaka.\u201d",
        "25": "Dia niandry teo foana izy ireo, ka menatra tamin\u2019ny farany, satria mbola tsy nisy namoha ihany ny varavaran\u2019ilay efitrano tany an-tampon-trano. Dia nalain\u2019izy ireo ny lakile ka novohany ny varavarana, ary io fa efa maty nitsitra tamin\u2019ny tany ilay tompony!",
        "26": "Fa i Ehoda kosa efa nitsoaka raha mbola nitaredretra teo izy ireo. Ary nandalo an\u2019ilay toerana famakiam-bato izy, ka nandositra tany Seirata.",
        "27": "Raha vao tonga tany izy, dia nitsoka anjombona nanerana ny faritra be tendrombohitr\u2019i Efraima. Ary niara-nidina taminy avy tany amin\u2019ilay faritra be tendrombohitra ny zanak\u2019Israely, ary izy no mpitarika azy ireo.",
        "28": "Dia hoy izy tamin\u2019ireo: \u201cManaraha ahy, fa efa natolotr\u2019i Jehovah eo an-tananareo ny Moabita fahavalonareo.\u201d Dia nanaraka azy ny zanak\u2019Israely, ka azony ireo toerana fiampitana ny Reniranon\u2019i Jordana, mba hanakanana ny Moabita. Tsy nisy navelany hiampita teo.",
        "29": "Tamin\u2019izay fotoana izay, dia Moabita tokony ho iray alina no matiny. Lehilahy vaventy sy mahery fo daholo ireo, ary tsy nisy afa-nandositra na iray aza.",
        "30": "Dia resin\u2019ny Israely i Moaba tamin\u2019izay andro izay, ka tsy nisy korontana intsony teo amin\u2019ilay tany nandritra ny valopolo taona.",
        "31": "Ary i Samgara zanak\u2019i Anata no nanarakaraka an\u2019i Ehoda. Nahafaty Filistinina eninjato lahy tamin\u2019ny fanindronan\u2019omby izy, ka tonga mpamonjy ny Israely koa."
    },
    "4": {
        "1": "Dia nanao izay ratsy teo imason\u2019i Jehovah indray ny zanak\u2019Israely rehefa maty i Ehoda.",
        "2": "Koa namidin\u2019i Jehovah teo an-tanan\u2019i Jabina mpanjakan\u2019i Kanana izy ireo. Nanjaka tao Hazora i Jabina. Ary i Sisera, izay nonina tao Harosetan\u2019ireo firenena, no lehiben\u2019ny tafiny.",
        "3": "Dia nitaraina tamin\u2019i Jehovah ny zanak\u2019Israely, satria nanana kalesin\u2019ady sivinjato nisy lelan\u2019antsy i Jabina, sady nampahory azy ireo sy lozabe taminy, nandritra ny roapolo taona.",
        "4": "Ary i Debora mpaminanivavy, vadin\u2019i Lapidota, no nitsara ny Israely tamin\u2019izay fotoana izay.",
        "5": "Nipetraka teo ambany hazo palmie an\u2019i Debora izy, teo anelanelan\u2019i Rama sy Betela, tany amin\u2019ny faritra be tendrombohitr\u2019i Efraima. Dia niakatra hotsaraina tany aminy ny zanak\u2019Israely.",
        "6": "Ary naniraka olona hiantso an\u2019i Baraka zanak\u2019i Abinoama tany Kedesi-naftaly izy, mba hilaza aminy hoe: \u201cTsy efa nanome didy ve i Jehovah Andriamanitry ny Israely? \u2018Koa mandehana ka aoka ianareo hiely eran\u2019ny Tendrombohitra Tabara. Mak\u00e0 lehilahy iray alina eo amin\u2019ny taranak\u2019i Naftaly sy Zebolona.",
        "7": "Ary hosarihako ho any aminao, any amin\u2019ny lohasaha falehan-driakan\u2019i Kisona, i Sisera lehiben\u2019ny tafik\u2019i Jabina, sy ireo kalesin\u2019adiny mbamin\u2019ny olony. Dia hatolotro eo an-tananao izy.\u2019\u201d",
        "8": "Dia hoy i Baraka tamin\u2019i Debora: \u201cHandeha aho raha hiaraka amiko ianao, fa raha tsy handeha ianao, dia tsy handeha koa aho.\u201d",
        "9": "Dia hoy i Debora: \u201cHiaraka aminao tokoa aho. Tsy ianao anefa no hahazo voninahitra amin\u2019izao dia halehanao izao, satria eo an-tanam-behivavy no hivarotan\u2019i Jehovah an\u2019i Sisera.\u201d Dia nitsangana i Debora ka niaraka tamin\u2019i Baraka ho any Kedesy.",
        "10": "Ary nantsoin\u2019i Baraka ho any Kedesy ny taranak\u2019i Zebolona sy Naftaly, ka lehilahy iray alina no niakatra nanara-dia azy, ary niara-niakatra taminy koa i Debora.",
        "11": "Ary efa nisaraka tamin\u2019ny Kenita taranak\u2019i Hobaba i Hebera Kenita. Vinantolahin\u2019io Hobaba io i Mosesy. Nanangana ny tranolainy teo akaikin\u2019ilay hazobe tao Zananima any Kedesy i Hebera.",
        "12": "Ary nisy nilaza tamin\u2019i Sisera hoe efa niakatra tao an-tendrombohitra Tabara i Baraka zanak\u2019i Abinoama.",
        "13": "Avy hatrany, dia nangonin\u2019i Sisera daholo ny kalesin\u2019adiny sivinjato nisy lelan\u2019antsy, sy ny olony rehetra, mba hiala tao Harosetan\u2019ireo firenena ka ho any amin\u2019ny lohasaha falehan-driakan\u2019i Kisona.",
        "14": "Ary hoy i Debora tamin\u2019i Baraka: \u201cMitsang\u00e0na fa izao no andro hanoloran\u2019i Jehovah an\u2019i Sisera eo an-tananao. Tsy i Jehovah ve no efa mivoaka ho eo alohanao?\u201d Dia nidina avy tany an-tendrombohitra Tabara i Baraka sy ireo lehilahy iray alina nanaraka azy.",
        "15": "Ary nataon\u2019i Jehovah nifanaritaka i Sisera sy ny kalesin\u2019adiny rehetra ary ny tobiny rehetra, ka matin\u2019ny lelan-tsabatra teo anoloan\u2019i Baraka izy ireo. Dia nidina niala tamin\u2019ny kalesiny i Sisera, ka nihazakazaka nandositra.",
        "16": "Koa nenjehin\u2019i Baraka hatrany Harosetan\u2019ireo firenena ny kalesin\u2019ady sy ny miaramila, ka lavon\u2019ny lelan-tsabatra ny miaramila rehetra, ary tsy nisy niangana na iray aza.",
        "17": "Fa i Sisera kosa nihazakazaka nandositra nankany amin\u2019ny tranolain\u2019i Jaela vadin\u2019i Hebera Kenita, satria tsara fihavanana tamin\u2019i Jabina mpanjakan\u2019i Hazora ny fianakavian\u2019i Hebera Kenita.",
        "18": "Dia nivoaka hitsena an\u2019i Sisera i Jaela, ka nilaza hoe: \u201cMivilia at\u1ef3 tompoko! Mivilia ato amiko fa aza matahotra.\u201d Koa nivily nankao an-tranolainy izy. Rehefa afaka kelikely, dia norakofan\u2019i Jaela bodofotsy izy.",
        "19": "Avy eo dia hoy i Sisera taminy: \u201cMba omeo rano kely ange aho hosotroiko e, fa mangetaheta aho.\u201d Koa nosokafan\u2019i Jaela ny siny hoditra nisy ronono, ka nanomezany hosotroiny. Dia norakofan\u2019i Jaela izy.",
        "20": "Hoy koa i Sisera taminy: \u201cMijoroa eo amin\u2019ny fidirana amin\u2019ny tranolay, ka raha misy tonga manontany anao hoe: \u2018Misy lehilahy ve ao?\u2019, dia ataovy hoe: \u2018Tsia!\u2019\u201d",
        "21": "Ary naka fantsika be fanenjanan-day i Jaela vadin\u2019i Hebera sady nitondra marotoa teny an-tanany. Ary nitsaitsaika nankeo amin\u2019i Sisera i Jaela, raha iny natory be sy reraka iny izy. Dia natsatony teo amin\u2019ny fihirifany ilay fantsika be, ka nataony niboroaka tamin\u2019ny tany. Koa maty i Sisera.",
        "22": "Ary iny fa tonga i Baraka izay mbola nanenjika an\u2019i Sisera. Dia nivoaka hitsena azy i Jaela ka nanao hoe: \u201cAvia fa hasehoko anao ilay lehilahy tadiavinao.\u201d Koa niditra nankao aminy izy, ary io fa maty nitsitra teo i Sisera, sady mbola teo amin\u2019ny fihirifany ilay fantsika be.",
        "23": "Toy izany no nandresen\u2019Andriamanitra an\u2019i Jabina mpanjakan\u2019i Kanana teo anoloan\u2019ny zanak\u2019Israely, tamin\u2019izany andro izany.",
        "24": "Ary nihamafy foana ny fanafihan\u2019ny zanak\u2019Israely an\u2019i Jabina mpanjakan\u2019i Kanana, mandra-pamonony an\u2019i Jabina."
    },
    "5": {
        "1": "Tamin\u2019izay andro izay, dia velon-kira i Debora sy Baraka zanak\u2019i Abinoama hoe:",
        "2": "\u201cNavela hikirazorazo ny volo * fa efa vonon-kiady ny Israely, Ary nirotsaka an-tsitrapo ny olona, Ka misaora an\u2019i Jehovah!",
        "3": "Mihainoa ry mpanjaka, ary mandrenesa ry manam-pahefana: Izaho mihitsy no hihira ho an\u2019i Jehovah. Hihira fiderana ho an\u2019i Jehovah Andriamanitry ny Israely aho.",
        "4": "Tamin\u2019ianao nivoaka avy tany Seira, Jehovah \u00f4, Tamin\u2019ianao niala avy tany amin\u2019ny faritr\u2019i Edoma, Dia nihovotrovotra ny tany, ary nitete ny lanitra, Eny, nitete rano ny rahona.",
        "5": "Nitsonika teo anatrehan\u2019i Jehovah ny tendrombohitra, Nitsonika i Sinay, teo anatrehan\u2019i Jehovah Andriamanitry ny Israely.",
        "6": "Tamin\u2019ny andron\u2019i Samgara, zanak\u2019i Anata, Tamin\u2019ny andron\u2019i Jaela, dia tsy nisy mpandeha ny lalankely, Fa nanaraka lalankely nihodidina kosa ny mpandeha an-dalambe.",
        "7": "Tsy teo intsony ireo mponina tany ambanivohitra, tsy teo amin\u2019ny Israely intsony ireny, Mandra-pitsangako, izaho Debora, Mandra-pitsangako ho reny teo amin\u2019ny Israely.",
        "8": "Nifidy andriamani-baovao ny olona. Tamin\u2019izay no nisian\u2019ny ady teny am-bavahady, Ary tsy nahitana ampinga na lefona Teo amin\u2019ny olona efatra alina teo amin\u2019ny Israely.",
        "9": "Miray fo amin\u2019ireo mpitari-tafika eo amin\u2019ny Israely aho. Nirotsaka an-tsitrapo niaraka tamin\u2019ny vahoaka izy ireo. Misaora an\u2019i Jehovah!",
        "10": "Ianareo izay mitaingina ampondravavy mena somary mavo, Ianareo izay mipetraka eo ambony karipetra mirenty, Ary ianareo izay mandeha eny an-dalana, Mandiniha!",
        "11": "Re teny am-pantsakana ny feon\u2019ny olona sasany mpizara rano. Teny no nitantarany ny zavatra ara-drariny nataon\u2019i Jehovah, Sy ny zavatra ara-drariny nataon\u2019ny olony monina eny ambanivohitr\u2019Israely. Tamin\u2019izay no nidinan\u2019ny vahoakan\u2019i Jehovah teny am-bavahady.",
        "12": "Mifohaza, mifohaza, ry Debora \u00f4, Mifohaza, mifohaza, ka mihir\u00e0! Mitsang\u00e0na ry Baraka, ary ento manaraka anao ireo babonao, ry zanak\u2019i Abinoama!",
        "13": "Tamin\u2019izay ireo sisa tsy maty no nidina tany amin\u2019ireo olo-manan-kaja. Nidina ho at\u1ef3 amiko ny vahoakan\u2019i Jehovah mba hiady amin\u2019ny olo-mahery.",
        "14": "Avy tamin\u2019ny fokon\u2019i Efraima ny olona nankeny amin\u2019ny lemaka iva. Niaraka taminao teo anivon\u2019ny vahoakanao ireny, ry Benjamina \u00f4! Avy tamin\u2019i Makira no niavian\u2019ireo mpitari-tafika nidina tany, Ary avy tamin\u2019i Zebolona ireo nampiasa ny fitaovan\u2019ny mpitan-tsoratra.",
        "15": "Niaraka tamin\u2019i Debora ireo andriana teo amin\u2019ny fokon\u2019i Isakara, Ary sahala amin\u2019i Isakara ihany i Baraka. Nirahina handeha an-tongotra hankeny amin\u2019ny lemaka iva izy. Nisy ampahany tamin\u2019ny fokon\u2019i Robena nisalasala be tao am-pony tao.",
        "16": "Nahoana ianao no nipetraka teo anelanelan\u2019ny kitapon-dasely roa, Mba hihaino ny feon-tsodina fibaikoana ny andian\u2019ondry? Nisy ampahany tamin\u2019ny fokon\u2019i Robena nisalasala be tao am-pony tao.",
        "17": "Mbola nijanona tao amin\u2019ny fonenany teny ampitan\u2019i Jordana i Gileada. Ary nahoana i Dana no mbola nijanona tao an-tsambo tamin\u2019iny fotoana iny? Nipetra-potsiny teo amoron-dranomasina i Asera, Ary mbola nijanona teo amin\u2019ny fitodian-tsambony izy.",
        "18": "Vahoaka nanao vivery ny ainy * i Zebolona, ary vonona ho faty mihitsy aza. Toy izany koa i Naftaly, teny amin\u2019ny havoana tany ambanivohitra.",
        "19": "Nisy mpanjaka tonga mba hiady, Ary tamin\u2019izay no niady ireo mpanjakan\u2019i Kanana Tao Tanaka, teo amoron\u2019ny ranon\u2019i Megido. Tsy nahazo volafotsy anefa izy ireo.",
        "20": "Avy tany an-danitra ny kintana no niady tamin\u2019i Sisera, Avy tamin\u2019ny lalana arahiny ireny no niady taminy.",
        "21": "Nopaohin\u2019ny riakan\u2019i Kisona ireny, Dia ny riakan\u2019ny andro fahiny, eny, ny riakan\u2019i Kisona. Nanitsakitsaka an\u2019ireo olo-mahery aho.",
        "22": "Tamin\u2019izay no nikatrokatroka ny kitron-tsoavaly, Satria niriotra mafy dia mafy ny soavalilahy.",
        "23": "\u2018Oz\u00f2ny i Meroza\u2019, hoy ilay anjelin\u2019i Jehovah, \u2018Oz\u00f2ny tsy misy farany ny mponina ao, Satria tsy mba tonga nanampy an\u2019i Jehovah, Tsy niaraka tamin\u2019ireo olo-mahery mba hanampy an\u2019i Jehovah.\u2019",
        "24": "Hotahina mihoatra noho ny vehivavy rehetra i Jaela, vadin\u2019i Hebera Kenita, Hotahina mihoatra noho ny vehivavy rehetra mipetraka an-tranolay izy.",
        "25": "Rano no nangatahin\u2019i Sisera, fa ronono no nomeny azy, Eny, habobo no natolony tao anaty vilia baolina lehibe fampiasan\u2019ny olo-manan-kaja amin\u2019ny fanasambe.",
        "26": "Dia noraisiny haingana ny fantsika be fanenjanan-day, Noraisin\u2019ny tanany havanana ny marotoa fampiasan\u2019ny mpanao asa mafy, Ka nasiany tamin\u2019iny i Sisera, ary novakiny ny lohany. Koa nataony tresaka sy gorobaka ny fihirifany.",
        "27": "Teo anelanelan\u2019ny tongotr\u2019i Jaela izy no nianjera sy lavo ary nivalampatra. Teo anelanelan\u2019ny tongony izy no nianjera sy lavo, Ary teo amin\u2019izay nianjerany izy no lavo sy resy.",
        "28": "Teo am-baravarankely ny vehivavy iray no nitazana sy niandry izay hahatongavany, Nitazana teo amin\u2019ny makarakaram-baravarankely ny renin\u2019i Sisera, ka nanao hoe: \u2018Fa maninona \u00e0ry no mbola tsy tonga foana ny kalesin\u2019adiny? Fa maninona \u00e0ry no mbola tsy re mikatrokatroka foana ny kitron\u2019ny soavaly mitarika ny kalesiny?\u2019",
        "29": "Izay hendry tamin\u2019ireo andriambaviny no namaly azy, Ny tenany koa aza niteny anakampo hoe:",
        "30": "\u2018Tsy efa mba nahazo babo sy nizara izany ve ry zareo izay? Vehivavy iray, vehivavy roa ho an\u2019ny vatan-dehilahy tsirairay. Lamba miloko no azon\u2019i Sisera, eny, lamba miloko, Akanjo iray misy peta-kofehy, lamba miloko, akanjo roa misy peta-kofehy No eny am-bozon\u2019ny lehilahy nahazo babo.\u2019",
        "31": "Ho faty toy izany koa anie ny fahavalonao rehetra, Jehovah \u00f4! Fa izay tia anao kosa ho tahaka ny masoandro mibaliaka.\u201d Ary tsy nisy korontana intsony teo amin\u2019ilay tany nandritra ny efapolo taona."
    },
    "6": {
        "1": "Ary nanao izay ratsy teo imason\u2019i Jehovah ny zanak\u2019Israely, ka natolotr\u2019i Jehovah teo an-tanan\u2019ny Midianina nandritra ny fito taona.",
        "2": "Dia nanjakazaka tamin\u2019ny Israely ny Midianina. Ary noho ny nafitsok\u2019izy ireo no nanaovan\u2019ny zanak\u2019Israely an\u2019ireo fitehirizam-bokatra any ambanin\u2019ny tany, teny an-tendrombohitra, mbamin\u2019ireo lava-bato sy ireo toerana sarotra aleha.",
        "3": "Ary rehefa namafy voa ny Israely, dia niakatra hanafika azy ny Midianina sy ny Amalekita ary ny Tatsinanana.",
        "4": "Nitoby mba hiady tamin\u2019ny Israely ireny, sady nanimba ny vokatry ny tany, hatrany Gaza. Koa nataony fongana ny hanina sy ny ondry sy ny omby ary ny ampondra sisa tavela tany Israely.",
        "5": "Fa niakatra nitondra ny biby fiompiny sy ny tranolainy ireny, ka nanao rodobe sahala amin\u2019ny valala. Tsy hita isa koa izy ireny sy ny ramevany. Ary tonga handrava an\u2019ilay tany ireny.",
        "6": "Koa lasa nahantra be ny Israely noho ny nataon\u2019ny Midianina. Dia niantso vonjy tamin\u2019i Jehovah ny zanak\u2019Israely.",
        "7": "Ary satria niantso vonjy tamin\u2019i Jehovah ny zanak\u2019Israely noho ny nataon\u2019ny Midianina,",
        "8": "dia naniraka lehilahy iray mpaminany i Jehovah, ho any amin\u2019izy ireo, mba hilaza hoe: \u201cIzao no nolazain\u2019i Jehovah Andriamanitry ny Israely: \u2018Izaho no nitondra anareo niakatra avy tany Ejipta, ka namoaka anareo avy tany amin\u2019ny trano fanandevozana.",
        "9": "Koa nafahako teo an-tanan\u2019ny Ejipsianina sy izay rehetra nampahory anareo ianareo. Noroahiko tsy ho eo anatrehanareo ireny, ary nomeko anareo ny taniny.",
        "10": "Hoy koa aho taminareo: \u201cIzaho no Jehovah Andriamanitrareo. Aza matahotra ny andriamanitry ny Amorita izay tompon\u2019ny tany onenanareo.\u201d Tsy nihaino ny feoko anefa ianareo.\u2019\u201d",
        "11": "Ary tonga ilay anjelin\u2019i Jehovah, ka nipetraka teo ambanin\u2019ilay hazoben\u2019i Joasy Abi-ezerita, tany Ofra. I Gideona zanakalahin\u2019i Joasy tamin\u2019izay dia nively varimbazaha tao amin\u2019ny lavaka famiazam-boaloboka mba tsy ho hitan\u2019ny Midianina, ary nataony haingana izany.",
        "12": "Dia niseho taminy ilay anjelin\u2019i Jehovah, ka nanao hoe: \u201cMomba anao i Jehovah, ry ilay matanjaka sady mahery fo.\u201d",
        "13": "Hoy anefa i Gideona taminy: \u201cMiala tsiny aminao aho, tompoko, fa raha momba anay i Jehovah, nahoana no mianjady aminay izao zavatra rehetra izao? Ary aiza ny zava-mahagaga rehetra nataony izay notantarain\u2019ny razanay taminay hoe: \u2018Tsy avy tany Ejipta ve isika no nentin\u2019i Jehovah niakatra?\u2019 Fa efa nahafoy anay mihitsy i Jehovah, ary efa natolony teo am-pelatanan\u2019ny Midianina izahay.\u201d",
        "14": "Dia nitodika nanatrika azy i Jehovah, ka nanao hoe: \u201cMandehana amin\u2019izao herinao izao ka vonjeo eo am-pelatanan\u2019ny Midianina ny Israely. Tsy efa naniraka anao ve aho?\u201d",
        "15": "Ary hoy i Gideona taminy: \u201cMiala tsiny aminao aho, Jehovah \u00f4! Ahoana no hamonjeko ny Israely? Ny fianakaviako * ange no tsinontsinona indrindra amin\u2019ny fokon\u2019i Manase e! Ary izaho no kely indrindra ao amin\u2019ny ankohonan-draiko.\u201d",
        "16": "Hoy anefa i Jehovah: \u201cHomba anao aho, ka hovonoinao toy ny famono olona iray monja ny Midianina.\u201d",
        "17": "Dia hoy i Gideona: \u201cRaha mahazo sitraka aminao \u00e0ry aho, dia mba manaova famantarana hahalalako fa ianao no miteny amiko.",
        "18": "Koa aza miala eto, azafady, mandra-piveriko eto aminao, fa haka fanomezana aho mba hoentiko eto anatrehanao.\u201d Dia hoy izy: \u201cHipetraka eto foana aho mandra-piverinao.\u201d",
        "19": "Ary nankao an-trano i Gideona, ka nikarakara zanak\u2019osy sy nanao mofo tsy misy lalivay tamin\u2019ny lafarinina iray efaha. Dia nataony tao anaty harona ny hena, ary tao anaty vilany ny ron-kena, ka nentiny nankany amin\u2019ilay anjely teo ambanin\u2019ilay hazobe. Ary narosony teo aminy izany.",
        "20": "Ary hoy ilay anjelin\u2019Andriamanitra: \u201cAlaivo ny hena sy ny mofo tsy misy lalivay, ka apetraho er\u1ef3 ambonin\u2019ir\u1ef3 vatolampy lehibe ir\u1ef3, ary araraho eo ny ron-kena.\u201d Dia nataon\u2019i Gideona izany.",
        "21": "Ary naroson\u2019ilay anjelin\u2019i Jehovah ny tehina teny an-tanany, ka nokasihiny tamin\u2019ny tendron\u2019iny ilay hena sy ny mofo tsy misy lalivay. Dia nisy afo niakatra avy tamin\u2019ilay vatolampy ka nandevona an\u2019ilay hena sy ny mofo tsy misy lalivay. Fa ilay anjelin\u2019i Jehovah kosa nanjavona tsy hitany intsony.",
        "22": "Koa takatr\u2019i Gideona fa anjelin\u2019i Jehovah ilay teo. Avy hatrany, dia hoy izy: \u201cLozako, ry Jehovah Tompo Fara Tampony, fa nifanatrika tamin\u2019ny anjelin\u2019i Jehovah aho!\u201d",
        "23": "Fa hoy i Jehovah taminy: \u201cFiadanana anie ho anao! Aza matahotra fa tsy ho faty ianao.\u201d",
        "24": "Koa nanorina alitara ho an\u2019i Jehovah teo i Gideona. Mbola Jehovah-saloma foana no iantsoana an\u2019ilay alitara mandraka androany ary mbola any Ofra, tan\u00e0nan\u2019ny Abi-ezerita, ilay izy.",
        "25": "Ny alin\u2019iny, dia hoy koa i Jehovah tamin\u2019i Gideona: \u201cAlaivo ny vantotr\u2019ombilahin-drainao, dia ilay vantotr\u2019ombilahy faharoa efa fito taona. Ravao ny alitaran\u2019i Bala, izay an-drainao, ary kapao ny tsato-kazo masina eo anilany.",
        "26": "Ary manorena alitara ho an\u2019i Jehovah Andriamanitrao eo an-tampon\u2019ity toerana voaro mafy ity, ka ataovy mitandahatra ny vato eo aminy. Ary alaivo ilay vantotr\u2019ombilahy faharoa, dia atolory ho fanatitra dorana eo ambony kitay, ka ilay tsato-kazo masina hokapainao no hataonao kitay.\u201d",
        "27": "Koa naka folo lahy tamin\u2019ny mpanompony i Gideona, ka nanao araka izay efa nolazain\u2019i Jehovah taminy. Ary tamin\u2019ny alina no nanaovany izany, noho izy natahotra mafy ny ankohonan-drainy sy ny lehilahy tao an-tan\u00e0na, fa tsy vitany ny nanao izany tamin\u2019ny antoandro.",
        "28": "Rehefa nifoha vao maraina toy ny mahazatra ny olona tao an-tan\u00e0na, dia io fa efa rava ny alitaran\u2019i Bala, ary efa voakapa ny tsato-kazo masina teo anilany, ary ilay vantotr\u2019ombilahy faharoa dia efa natolotra teo ambonin\u2019ilay alitara vao naorina.",
        "29": "Dia nifanontany ny olona hoe: \u201cFa iza no nanao an\u2019izao?\u201d Ary namotopototra sy nitady izy ireo, ka hoy izy ireo nony farany: \u201cI Gideona zanak\u2019i Joasy no nanao an\u2019izao.\u201d",
        "30": "Koa hoy ny tao an-tan\u00e0na tamin\u2019i Joasy: \u201cAvoahy ny zanakao mba hovonoina ho faty, fa narodany ny alitaran\u2019i Bala, sady nokapainy ny tsato-kazo masina teo anilany.\u201d",
        "31": "Dia hoy i Joasy tamin\u2019izay rehetra nitsangana hanohitra azy: \u201cIanareo indray ve no hiaro an\u2019i Bala sao mba azonareo vonjena ihany izy? Izay rehetra miaro an\u2019i Bala dia hovonoina ho faty izao maraina izao ihany. Raha Andriamanitra tokoa i Bala, dia aoka izy no hiaro ny tenany, satria nisy nandrodana ny alitarany.\u201d",
        "32": "Ary nantsoiny hoe Jerobala i Gideona nanomboka tamin\u2019izay andro izay, fa hoy izy: \u201cAoka i Bala no hiaro ny tenany, satria nisy nandrodana ny alitarany.\u201d",
        "33": "Ary nivondrona ho iray ny Midianina rehetra sy ny Amalekita ary ny Tatsinanana. Koa nankeny ampita izy ireo ka nitoby teo amin\u2019ny lemaka ivan\u2019i Jezirela.",
        "34": "Ary tonga tamin\u2019i * Gideona ny fanahin\u2019i * Jehovah, ka notsofiny ny anjombona. Dia novorina ny Abi-ezerita mba hanaraka azy.",
        "35": "Nandefa iraka tany amin\u2019ny fokon\u2019i Manase manontolo izy, ka novorina koa ireo mba hanaraka azy. Ary nandefa iraka tany amin\u2019ny fokon\u2019i Asera sy Zebolona ary Naftaly koa izy, ka niakatra ireo mba hitsena azy.",
        "36": "Dia hoy i Gideona tamin\u2019Andriamanitra: \u201cRaha izaho no hampiasainao hamonjena ny Israely, araka ny efa nampanantenainao,",
        "37": "dia hisy volonondry hapetrako eo am-pamoloana. Koa raha ny volonondry ihany no hisy ando, fa ny tany rehetra kosa ho maina, dia ho fantatro fa izaho no hampiasainao hamonjena ny Israely, araka ny efa nampanantenainao.\u201d",
        "38": "Dia tanteraka tokoa izany. Koa rehefa nifoha maraina izy ny ampitson\u2019iny, dia nofiazany ilay volonondry, ka nahafeno vilia baolina lehibe fampiasa amin\u2019ny fanasambe ny ranonando taminy.",
        "39": "Fa hoy indray i Gideona tamin\u2019Andriamanitra: \u201cAoka tsy hirehitra amiko ny fahatezeranao, fa avelao aho mbola hiteny indray mandeha monja. Avelao re aho, azafady, mba hanao fitsapana indray mandeha indray amin\u2019ilay volonondry e! Koa raha sitrakao, dia aoka ilay volonondry ihany no ho maina, fa ny tany rehetra kosa hisy ando.\u201d",
        "40": "Dia nataon\u2019Andriamanitra izany tamin\u2019iny alina iny, ka ilay volonondry ihany no maina, fa ny tany rehetra kosa nisy ando."
    },
    "7": {
        "1": "Ary nifoha maraina i Jerobala, izany hoe i Gideona, mbamin\u2019ny olona rehetra niaraka taminy, ka nitoby teo amin\u2019ny loharanon\u2019i Haroda. Ny tobin\u2019ny Midianina kosa teo avaratry ny nisy an\u2019i Gideona, teo amin\u2019ny havoanan\u2019i More, teny amin\u2019ny lemaka iva.",
        "2": "Dia hoy i Jehovah tamin\u2019i Gideona: \u201cMaro loatra ny olona miaraka aminao, ka tsy hatolotro eo an-tanan\u2019ireo ny Midianina, sao hirehareha momba izany ny Israely, ka hilaza amiko hoe: \u2018Ny tanako ihany no namonjy ahy.\u2019",
        "3": "Koa manaova antso avo amin\u2019ny olona, azafady, hoe: \u2018Iza no matahotra sy mangovitra? Aoka izy hiverina.\u2019\u201d Ary nisy fitsapana nataon\u2019i Gideona tamin\u2019izy ireo. Dia olona roa arivo sy roa alina no niverina, ka iray alina sisa no nijanona.",
        "4": "Hoy ihany anefa i Jehovah tamin\u2019i Gideona: \u201cMbola maro loatra ireo olona ireo, ka asaivo midina ho eny amoron-drano ry zareo fa hisy fitsapana hataoko aminy eny. Koa izay lazaiko aminao hoe: \u2018Hiaraka aminao io\u2019, no hiaraka aminao. Fa izay lazaiko hoe: \u2018Tsy hiaraka aminao io\u2019, dia tsy hiaraka aminao.\u201d",
        "5": "Dia nasain\u2019i Gideona nidina teny amoron-drano ny olona. Dia hoy i Jehovah tamin\u2019i Gideona: \u201cAtok\u00e0ny izay rehetra milelaka rano, toy ny filelaky ny alika, ary atok\u00e0ny koa izay rehetra mandohalika hisotro.\u201d",
        "6": "Ary telonjato lahy no naka rano tamin\u2019ny tanany ho eo am-bavany ka nilelaka izany, fa ny sisa rehetra kosa nandohalika rehefa nisotro.",
        "7": "Hoy koa i Jehovah tamin\u2019i Gideona: \u201cIreo telonjato lahy nilelaka rano ireo no hamonjeko anareo, ary hatolotro eo an-tananao ny Midianina. Fa asaivo mody kosa ny olona sisa rehetra.\u201d",
        "8": "Koa nalain\u2019ireo telonjato lahy ny vatsy sy ny anjombona teny amin\u2019ny olona. Dia nalefan\u2019i Gideona hody tany an-tranony avy ny lehilahy israelita rehetra, fa ireo telonjato lahy kosa no nohazoniny. Ary ny tobin\u2019ny Midianina dia teny ambanin\u2019izay nisy an\u2019i Gideona, teny amin\u2019ny lemaka iva.",
        "9": "Ary hoy i Jehovah tamin\u2019i Gideona, tamin\u2019iny alina iny: \u201cMitsang\u00e0na, ary mid\u00ecna ka tafiho ny ao an-toby, fa natolotro eo an-tananao izy.",
        "10": "Fa raha matahotra ny hidina ianao, dia ento midina miaraka aminao ho any an-toby i Pora mpanomponao.",
        "11": "Ary henoy izay horesahin\u2019izy ireo fa hihamahery ny tananao aorian\u2019izay, ka hidina hanafika ny ao an-toby tokoa ianao.\u201d Dia nidina izy sy Pora mpanompony ka nankany an-tsisin\u2019ilay toby, izay nisy olona efa voalahatra hiady.",
        "12": "Nitoetra tany amin\u2019ny lemaka iva ny Midianina sy ny Amalekita ary ny Tatsinanana rehetra, sady maro be tahaka ny valala. Ary tsy hita isa ny ramevany, fa maro be toy ny fasika eny amoron-dranomasina.",
        "13": "Ary tonga tao i Gideona, ka injay fa nisy lehilahy iray nitantara nofy tamin\u2019ny namany, nanao hoe: \u201cNanonofy aho hoe: Nisy mofo boribory natao tamin\u2019ny vary orza, nikodiadia nanketo amin\u2019ny tobin\u2019ny Midianina. Ary tonga hatreny amin\u2019ny tranolay anankiray ilay izy, dia nandona an\u2019ilay tranolay, ka nampianjera azy. Avy eo, dia natsimbadik\u2019ilay mofo ilay tranolay, ka nirodana tanteraka.\u201d",
        "14": "Dia hoy ny navalin\u2019ilay namany: \u201cKoa inona moa fa tsy ny sabatr\u2019i Gideona zanak\u2019i Joasy, lehilahy israelita, izany! Efa natolotr\u2019ilay tena Andriamanitra eo an-tanany ny Midianina sy ny toby rehetra.\u201d",
        "15": "Raha vao ren\u2019i Gideona ilay nofy sy ny dikany, dia niankohoka izy. Ary niverina tany amin\u2019ny tobin\u2019ny Israely izy, ka niteny hoe: \u201cMitsang\u00e0na, fa efa natolotr\u2019i Jehovah eo an-tananareo ny tobin\u2019ny Midianina.\u201d",
        "16": "Dia nozarainy ho telo toko izy telonjato lahy, ka samy nomeny anjombona izy rehetra hotazoniny eny an-tanany, ary koa siny lehibe tsy nisy na inona na inona, sy fanilo hatao ao anatin\u2019ireo siny.",
        "17": "Hoy koa izy tamin\u2019ireo: \u201cJereo aho, ka ianaro izay hataoko, ary manaova sahala amiko. Ary rehefa tonga eo an-tsisin\u2019ny toby aho, dia izay hataoko no hataonareo.",
        "18": "Koa rehefa mitsoka anjombona izaho sy izay rehetra miaraka amiko, dia tsofy koa ny anjombonareo, manodidina ny toby, ka mitenena hoe: \u2018An\u2019i Jehovah sy Gideona!\u2019\u201d",
        "19": "Ary tonga teo an-tsisin\u2019ny toby i Gideona sy ny zato lahy niaraka taminy, rehefa nanomboka ny fotoam-piambenana teo antenatenan\u2019ny alina. Vao avy nosoloan\u2019ny Midianina ny miaramila mpiambina tamin\u2019izay. Dia nitsoka anjombona ry Gideona, ary nopotipotehiny ny sinin-drano lehibe teny an-tanany.",
        "20": "Dia samy nitsoka ny anjombony sy namotipotika an\u2019ireo siny lehibe izy telo toko. Ary noraisin\u2019izy ireo tamin\u2019ny tanany havia ny fanilo, fa ny tanany havanana kosa nihazona ny anjombona hotsofiny. Dia niantso mafy izy ireo hoe: \u201cSabatr\u2019i Jehovah sy Gideona!\u201d",
        "21": "Nandritra izany rehetra izany, dia samy nijanona teo amin\u2019izay nisy azy, nanodidina ny toby, izy ireo. Koa nihazakazaka ny rehetra tao an-toby, ary velona ny horakoraka, dia vaky nandositra izy rehetra.",
        "22": "Ary mbola nitsoka ny anjombony foana izy telonjato lahy. Dia nataon\u2019i Jehovah nifamely tamin\u2019ny sabatra ny eran\u2019ny toby. Koa nisy nandositra hatrany Beti-sita sy Zereraha ny tao an-toby, ka tonga hatrany amin\u2019ny sisin\u2019i Abela-mehola, any akaikin\u2019i Tabata.",
        "23": "Nandritra izany fotoana izany, dia novorina ny lehilahy israelita avy tamin\u2019ny fokon\u2019i Naftaly sy Asera ary Manase manontolo, ka nenjehin\u2019izy ireo ny Midianina.",
        "24": "Ary nandefa iraka eran\u2019ny faritra be tendrombohitr\u2019i Efraima i Gideona, nanao hoe: \u201cMid\u00ecna mba hifanandrina amin\u2019ny Midianina, ary ataovy izay hahatongavana alohan\u2019izy ireo hatrany Beti-bara sy ny Reniranon\u2019i Jordana, ka ametraho olona eo amin\u2019ireo toerana fiampitana.\u201d Koa novorina ny lehilahy efraimita rehetra, ka nametrahany olona teo amin\u2019ireo toerana fiampitana hatrany Beti-bara sy ny Reniranon\u2019i Jordana.",
        "25": "Dia tratran\u2019izy ireo koa ny andrianan\u2019ny Midianina roa lahy, dia i Oreba sy Zeba. Ary i Oreba novonoiny teo amin\u2019ny harambaton\u2019i Oreba, fa i Zeba kosa novonoiny tao amin\u2019ny famiazam-boalobok\u2019i Zeba. Ary mbola nenjehin\u2019izy ireo ny Midianina. Dia nentiny tany amin\u2019i Gideona, tany amin\u2019ny faritr\u2019i Jordana, ny lohan\u2019i Oreba sy ny lohan\u2019i Zeba."
    },
    "8": {
        "1": "Dia hoy ny lehilahy efraimita tamin\u2019i Gideona: \u201cMba ahoana koa izao zavatra nataonao taminay izao no tsy nantsoinao izahay rehefa nandeha niady tamin\u2019ny Midianina ianao?\u201d Koa nila ady taminy ireo ka nasiaka taminy.",
        "2": "Farany, dia hoy i Gideona tamin\u2019ireo: \u201cFa inona moa no mba vitako raha ampitahaina amin\u2019ny vitanareo? Tsy ny sisam-boaloboka notazan\u2019ny Efraimita aza ve no tsara kokoa noho ny voaloboka rehetra notazan\u2019ny Abi-ezerita?",
        "3": "Teo an-tananareo ange no nanoloran\u2019Andriamanitra an\u2019i Oreba sy Zeba andrianan\u2019ny Midianina e! Ary inona moa no mba vitako raha ampitahaina amin\u2019ny vitanareo?\u201d Rehefa avy niteny izany i Gideona vao tony ny fahatezeran\u2019izy ireo taminy.",
        "4": "Ary tonga teo amin\u2019ny Reniranon\u2019i Jordana i Gideona, ka niampita azy io izy sy ireo telonjato lahy niaraka taminy. Efa reraka izy ireo, nefa mbola nanenjika ny fahavalony ihany.",
        "5": "Taoriana kelin\u2019izay, dia hoy izy tamin\u2019ireo lehilahy tao Sokota: \u201cMba omeo mofo re ny olona manaraka ahy fa reraka e! Manenjika an\u2019i Zebaha sy Zalmona, mpanjakan\u2019ny Midianina, mantsy aho.\u201d",
        "6": "Fa hoy ireo andrianan\u2019i Sokota: \u201cEfa eo am-pelatananao angaha i Zebaha sy Zalmona no omenay mofo ny miaramilanao?\u201d",
        "7": "Dia hoy i Gideona: \u201cHoveleziko amin\u2019ny tsilon\u2019ny tany efitra sy amin\u2019ny voarointsilo ianareo, rehefa hatolotr\u2019i Jehovah eo an-tanako i Zebaha sy Zalmona.\u201d",
        "8": "Dia nanohy ny diany izy, ka niakatra nankany Penoela. Ary niteny toy izany tamin\u2019ny lehilahy tao koa izy, nefa namaly azy sahala amin\u2019ny tao Sokota koa ireo.",
        "9": "Dia hoy koa izy tamin\u2019ny lehilahy tao Penoela: \u201cRehefa tafaverina soa aman-tsara aho, dia harodako ity tilikambo ity.\u201d",
        "10": "Ary tany Karkora i Zebaha sy Zalmona, mbamin\u2019ny miaramilany dimy arivo sy iray alina teo ho eo, izay sisa tavela tamin\u2019ny tafiky ny Tatsinanana manontolo, fa efa maty ny roa alina sy iray hetsy izay samy lehilahy mpitan-tsabatra.",
        "11": "Mbola nanohy ny diany niakatra ihany i Gideona, ka nanaraka ny lalan\u2019ireo olona nipetraka an-tranolay, any atsinanan\u2019i Noba sy Jogbeha. Dia namely ny toby izy raha iny tsy nanampo na inona na inona iny ny tao an-toby.",
        "12": "Ary nandositra i Zebaha sy Zalmona, ka nenjehin\u2019i Gideona avy hatrany. Dia azony i Zebaha sy Zalmona mpanjakan\u2019ny Midianina. Ary nataon\u2019i Gideona nangovitra izay rehetra tao an-toby.",
        "13": "Dia niverina avy tany an\u2019ady i Gideona, zanak\u2019i Joasy, ary nihazo ny lalana niakatra tany Heresa.",
        "14": "Nisambotra tovolahy iray anisan\u2019ny lehilahy tao Sokota i Gideona teny an-dalana ka nanontaniany io. Koa nosoratan\u2019ilay tovolahy ny anaran\u2019ny andrianan\u2019i Sokota sy ny anti-panahy tao, dia fito amby fitopolo lahy.",
        "15": "Dia nankany amin\u2019ny lehilahy tao Sokota i Gideona, ka nanao hoe: \u201cIreto i Zebaha sy Zalmona izay nanarabianareo ahy hoe: \u2018Efa eo am-pelatananao angaha i Zebaha sy Zalmona no omenay mofo ny miaramilanao efa reraka?\u2019\u201d",
        "16": "Dia nalain\u2019i Gideona ny anti-panahy tao an-tan\u00e0na. Ary naka tsilon\u2019ny tany efitra sy voarointsilo izy, dia nofaiziny tamin\u2019ireny ny lehilahy tao Sokota ka nataony nahalala ny anarany.",
        "17": "Narodany koa ilay tilikambo tao Penoela, ary naripany ny lehilahy tao an-tan\u00e0na.",
        "18": "Ary hoy izy tamin\u2019i Zebaha sy Zalmona: \u201cHoatran\u2019iza izany lehilahy novonoinareo tany Tabara izany?\u201d Hoy ireo: \u201cTahaka anao izao ry zareo. Tahaka ny zanaky ny mpanjaka ny bikabikany.\u201d",
        "19": "Dia hoy i Gideona: \u201cNy rahalahiko zanak\u2019i Neny izany! Raha mbola velona koa i Jehovah, dia tsy hovonoiko ho faty ianareo raha mba nitsimbina ny ain\u2019izy ireo.\u201d",
        "20": "Dia hoy i Gideona tamin\u2019i Jatera zanany lahimatoa: \u201cMitsang\u00e0na! Vonoy ho faty ireo.\u201d Tsy nanatsoaka ny sabany anefa ilay tovolahy, satria natahotra. Mbola tovolahy mantsy izy.",
        "21": "Fa hoy i Zebaha sy Zalmona: \u201cIanao mihitsy no aoka hamely anay, satria ny heriny no ahitana ny tena lehilahy.\u201d Dia novonoin\u2019i Gideona i Zebaha sy Zalmona. Ary nalainy ireo ravaka miendrika volana teny am-bozon\u2019ny ramevan\u2019izy ireo.",
        "22": "Dia hoy ny lehilahy israelita tamin\u2019i Gideona: \u201cAoka ianao ho mpitondra anay, dia ianao sy ny zanakao ary ny zafikelinao, satria namonjy anay teo an-tanan\u2019ny Midianina ianao.\u201d",
        "23": "Fa hoy i Gideona: \u201cTsy ho mpitondra anareo aho, ary tsy ho mpitondra anareo koa ny zanako. I Jehovah ihany no ho mpitondra anareo.\u201d",
        "24": "Hoy koa i Gideona: \u201cMamel\u00e0 ahy hangataka izao zavatra izao aminareo: Aoka ianareo samy hanome ahy ny kavin\u2019orona azonareo tamin\u2019ny babonareo.\u201d Nanana kavin\u2019orona volamena mantsy ireny, satria Ismaelita.",
        "25": "Dia hoy izy ireo: \u201cHomenay tokoa izany.\u201d Koa namelatra lamba fitafy izy ireo, dia natsipin\u2019ny tsirairay teo ny kavin\u2019orona azony tamin\u2019ny babo.",
        "26": "Ary ny lanjan\u2019ny kavin\u2019orona volamena nangatahin\u2019i Gideona dia nahatratra sekely volamena fitonjato sy arivo, ankoatra ny ravaka miendrika volana, sy ny kavina ary ny akanjo volonondry nolokoana volomparasy somary mena izay nanaovan\u2019ireo mpanjakan\u2019ny Midianina, mbamin\u2019ny rojo teny am-bozon\u2019ny rameva.",
        "27": "Ary nanao efoda tamin\u2019izany volamena izany i Gideona, ka narantirantiny tao Ofra tan\u00e0nany ilay izy. Dia nanana fifandraisana mamoafady tamin\u2019ilay efoda ny Israely rehetra, hany ka lasa fandrika ho an\u2019i Gideona sy ny ankohonany ilay izy.",
        "28": "Dia resin\u2019ny zanak\u2019Israely ny Midianina, ka tsy nahatraka intsony ny lohany. Koa tsy nisy korontana intsony teo amin\u2019ilay tany nandritra ny efapolo taona, tamin\u2019ny andron\u2019i Gideona.",
        "29": "Dia nandeha i Jerobala zanak\u2019i Joasy, ka nonina tany an-tranony.",
        "30": "Ary fitopolo ny zanakalahy naterak\u2019i * Gideona, satria lasa nanana vady maro izy.",
        "31": "Nitera-dahy taminy koa ilay vadikeliny tany Sekema, ka nantsoiny hoe Abimeleka io zanany io.",
        "32": "Farany, dia maty i Gideona zanak\u2019i Joasy rehefa tratrantitra, ka nalevina tao amin\u2019ny fasan\u2019i Joasy rainy, tao Ofran\u2019ny Abi-ezerita.",
        "33": "Raha vao maty i Gideona dia nanomboka nanana fifandraisana mamoafady tamin\u2019ireo Bala indray ny zanak\u2019Israely, ka i Bala-berita no nataony andriamaniny.",
        "34": "Tsy tsaroan\u2019ny zanak\u2019Israely intsony i Jehovah Andriamaniny, izay nanafaka azy teo an-tanan\u2019ny fahavalony rehetra nanodidina.",
        "35": "Ary tsy nanehoan\u2019izy ireo hatsaram-panahy feno fitiavana ny ankohonan\u2019i Jerobala, izany hoe i Gideona, na teo aza ny soa rehetra nataon\u2019i Jerobala tamin\u2019ny zanak\u2019Israely."
    },
    "9": {
        "1": "Tat\u1ef3 aoriana, dia nankany Sekema i Abimeleka zanak\u2019i Jerobala, ka niresaka tamin\u2019ireo anadahin-dreniny sy tamin\u2019izay rehetra anisan\u2019ny fianakaviamben\u2019ny taranaky ny rain\u2019ny reniny, nanao hoe:",
        "2": "\u201cMba ilazao, azafady, ny mponina * rehetra eto Sekema hoe: \u2018Iza no tianareo ho mpitondra anareo: Izy fitopolo lahy zanak\u2019i Jerobala sa lehilahy iray? Tadidio fa taolanareo sy nofonareo aho.\u2019\u201d",
        "3": "Koa nolazain\u2019ireo anadahin-dreniny tamin\u2019ny mponina rehetra tany Sekema izany teniny rehetra izany, ka i Abimeleka no nandrian\u2019ny fon\u2019ireo, fa hoy ireo: \u201cRahalahintsika ihany ange izy e!\u201d",
        "4": "Dia nomen\u2019ireo farantsa volafotsy fitopolo avy tao an-tranon\u2019i Bala-berita i Abimeleka. Koa izany no nampiasainy hanakaramana olona mpidonana-poana sy sahisahy ratsy, mba handeha hiaraka aminy.",
        "5": "Avy eo, dia nankany an-tranon-drainy tany Ofra izy ka namono azy fitopolo lahy rahalahiny, zanak\u2019i Jerobala, teo ambonin\u2019ny vato iray. Fa i Jotama faralahin\u2019i Jerobala ihany no sisa velona, satria niafina izy.",
        "6": "Dia nivondrona ny mponina rehetra tao Sekema sy ny olona rehetra tao amin\u2019ny tranon\u2019i Milo, ka nampanjaka an\u2019i Abimeleka, teo akaikin\u2019ny hazobe iray, teo akaikin\u2019ilay tsangambato tao Sekema.",
        "7": "Rehefa nisy nilaza izany tamin\u2019i Jotama, dia nandeha avy hatrany izy, ka nitsangana teo an-tampon\u2019ny Tendrombohitra Gerizima, ary niantsoantso hoe: \u201cMihainoa ahy, ianareo mponina ao Sekema, ary aoka Andriamanitra hihaino anareo:",
        "8": "\u201cIndray andro, hono, dia nandeha nanosotra an\u2019izay ho mpanjakany ny hazo, ka hoy izy ireo tamin\u2019ny hazo oliva: \u2018Manjak\u00e0 aminay.\u2019",
        "9": "Fa hoy ny oliva tamin\u2019ireo: \u2018Izaho ve dia hamoy ny menaka ato amiko, izay anomezam-boninahitra an\u2019Andriamanitra sy ny olona, ka handeha hihofahofa eo ambonin\u2019ny hazo hafa?\u2019",
        "10": "Dia hoy ireo hazo tamin\u2019ny aviavy: \u2018Avia, aoka ianao ho mpanjakavavinay.\u2019",
        "11": "Fa hoy ny aviavy: \u2018Izaho ve dia hamoy ireo voankazo mamy sy vokatra tsara avy amiko, ka handeha hihofahofa eo ambonin\u2019ny hazo hafa?\u2019",
        "12": "Avy eo, dia hoy ireo hazo tamin\u2019ny voaloboka: \u2018Avia, aoka ianao ho mpanjakavavinay.\u2019",
        "13": "Fa hoy ny voaloboka tamin\u2019ireo: \u2018Izaho ve dia hamoy ny divaiko vaovao izay mampifaly an\u2019Andriamanitra sy ny olona, ka handeha hihofahofa eo ambonin\u2019ny hazo hafa?\u2019",
        "14": "Farany, dia hoy ny hazo rehetra tamin\u2019ny tsilo: \u2018Avia, manjak\u00e0 aminay.\u2019",
        "15": "Ary hoy ilay tsilo tamin\u2019ireo hazo: \u2018Raha amim-pahatsorana no hanosoranareo ahy ho mpanjakanareo, dia avia mialoka eto ambany alokaloko. Fa raha tsy izany, dia aoka hisy afo hivoaka avy amiko ka handevona ny sederan\u2019i Libanona.\u2019",
        "16": "\u201cKoa raha amim-pahatsorana sy amin-kitsim-po no nanaovanareo izao sy nametrahanareo an\u2019i Abimeleka ho mpanjaka, ary raha soa no nataonareo tamin\u2019i Jerobala sy ny ankohonany, ary raha araka izay zava-bitany no nataonareo taminy,",
        "17": "rehefa niady ho anareo ny raiko ka nanao vivery ny ainy * mba hanafahana anareo teo an-tanan\u2019ny Midianina,",
        "18": "fa ianareo kosa nitsangana hanohitra ny ankohonan-draiko androany, ka novonoinareo teo ambonin\u2019ny vato iray ny zanany fitopolo lahy, ary nataonareo mpanjakan\u2019ny olona ao Sekema i Abimeleka, zanaky ny mpanompovaviny, satria fotsiny hoe rahalahinareo izy,",
        "19": "eny, raha amim-pahatsorana sy amin-kitsim-po no nanaovanareo izao tamin\u2019i Jerobala sy ny ankohonany androany, dia mifalia amin\u2019i Abimeleka, ary aoka koa izy hifaly aminareo.",
        "20": "Fa raha tsy izany, dia aoka hisy afo hivoaka avy amin\u2019i Abimeleka ka handevona ny mponina ao Sekema sy ny olona ao amin\u2019ny tranon\u2019i Milo, ary aoka koa hisy afo hivoaka avy amin\u2019ny mponina ao Sekema sy ny olona ao amin\u2019ny tranon\u2019i Milo, ka handevona an\u2019i Abimeleka.\u201d",
        "21": "Dia lasa nitsoaka i Jotama, ka nandositra nankany Bera, ary nanorim-ponenana tany izy noho ny amin\u2019i Abimeleka rahalahiny.",
        "22": "Ary nanao ny tenany ho andriana teo amin\u2019ny Israely i Abimeleka, nandritra ny telo taona.",
        "23": "Avy eo, dia navelan\u2019Andriamanitra hisy tsy fifankahazoana teo amin\u2019i Abimeleka sy ny mponina tao Sekema, ka nivadika tamin\u2019i Abimeleka ireo mponina ireo,",
        "24": "ho valin\u2019ny herisetra natao tamin\u2019izy fitopolo lahy zanak\u2019i Jerobala, ary mba hatsingeriny eo an-dohan\u2019i Abimeleka rahalahiny ny ran\u2019izy ireo, satria namono azy ireo i Abimeleka, ary mba hatsingeriny eo an-dohan\u2019ny olona tao Sekema ny ran\u2019izy ireo, satria nampirisika an\u2019i Abimeleka hamono ny rahalahiny ireo.",
        "25": "Koa nandefa olona hiafina tany an-tampon-tendrombohitra ny mponina tao Sekema, mba hanafika an\u2019i Abimeleka. Ary norobain\u2019ireo daholo izay rehetra nandalo teny akaikin\u2019izy ireo, tamin\u2019izany lalana izany. Tat\u1ef3 aoriana, dia nisy nilaza izany tamin\u2019i Abimeleka.",
        "26": "Dia tonga i Gala zanak\u2019i Ebeda, mbamin\u2019ny rahalahiny, ka niampita nankany Sekema. Ary natoky an\u2019i Gala ireo mponina tao Sekema.",
        "27": "Dia nivoaka ho any an-tsaha toy ny fanaony izy ireo, ka nioty voaloboka teny amin\u2019ny tanimboalobony sy nanitsakitsaka izany, ary niravoravo nanao fety. Avy eo, dia nankany an-tranon\u2019ny andriamaniny izy ireo, ka nihinana sy nisotro ary nanozona an\u2019i Abimeleka.",
        "28": "Ary hoy i Gala zanak\u2019i Ebeda: \u201cFa iza moa i Abimeleka, ary iza moa i Sekema no hotompointsika? Tsy zanak\u2019i Jerobala ve izy? Ary tsy i Zebola ve no mpiadidiny? Manompoa ny olon\u2019i Hamora rain\u2019i Sekema ianareo, fa izahay kosa, nahoana izahay no hanompo azy?",
        "29": "Raha mba eo ambany fifehezako mantsy ity vahoaka ity, dia ho efa naongako i Abimeleka!\u201d Dia hoy koa izy tamin\u2019i Abimeleka: \u201cAtaovy maro ny miaramilanao, ka mivoaha.\u201d",
        "30": "Ary ren\u2019i Zebola andrianan\u2019ny tan\u00e0na ny tenin\u2019i Gala zanak\u2019i Ebeda, ka nirehitra ny fahatezerany.",
        "31": "Dia nofitahiny i Gala ka nandefa iraka tany amin\u2019i Abimeleka izy, nanao hoe: \u201cTonga eto Sekema i Gala zanak\u2019i Ebeda, mbamin\u2019ny rahalahiny, ary taominy hanohitra anao daholo ny iray tan\u00e0na.",
        "32": "Koa mitsang\u00e0na ianao sy ny olonao raha mbola alina ny andro, ka miafena any an-tsaha.",
        "33": "Ary mifohaza aloha be raha vao miposaka ny masoandro ny ampitso maraina, ka aoka ianareo hirohotra hanafika ny tan\u00e0na. Koa rehefa mivoaka hiady aminao izy sy ny olony, dia ataovy aminy daholo izay rehetra mety ho vitanao.\u201d",
        "34": "Dia nifoha tokoa i Abimeleka sy ny olony rehetra raha mbola alina ny andro, ka nizara efatra toko ary niafina mba hanafika an\u2019i Sekema.",
        "35": "Ary nivoaka i Gala zanak\u2019i Ebeda, ka nijoro teo amin\u2019ny fidirana amin\u2019ny vavahadin\u2019ny tan\u00e0na. Dia nipoitra avy tao amin\u2019izay niafenany i Abimeleka sy ny olony.",
        "36": "Raha vao hitan\u2019i Gala ny olona, dia niteny tamin\u2019i Zebola izy hoe: \u201cJereo fa misy olona midina avy eny an-tampon-tendrombohitra.\u201d Fa hoy i Zebola taminy: \u201cNy aloky ny tendrombohitra no hitanao dia ataonao fa olona.\u201d",
        "37": "Rehefa afaka kelikely, dia hoy indray i Gala: \u201cJereo fa misy olona midina avy er\u1ef3 afovoan\u2019ny tany, fa ny iray toko kosa manatona avy er\u1ef3 amin\u2019ny lalana eo akaikin\u2019ny hazoben\u2019i Meonenima.\u201d",
        "38": "Dia hoy i Zebola taminy: \u201cAiza amin\u2019izay ilay vavanao niteny hoe: \u2018Fa iza moa i Abimeleka no hotompointsika?\u2019 Tsy ireo ve ny olona nolavinao? Koa mivoaha hiady aminy, azafady!\u201d",
        "39": "Koa nivoaka nitarika an\u2019ireo mponina tao Sekema i Gala, ka niady tamin\u2019i Abimeleka.",
        "40": "Dia nanenjika an\u2019i Gala i Abimeleka, fa nandositra teo anoloany izy. Ary niampatrampatra ny faty, hatreny amin\u2019ny fidirana amin\u2019ny vavahady.",
        "41": "Ary mbola nonina tao Aroma i Abimeleka. Dia noroahin\u2019i Zebola tsy honina tany Sekema intsony i Gala sy ny rahalahiny.",
        "42": "Ary nivoaka ho any an-tsaha ny olona ny ampitson\u2019iny, ka nisy nilaza izany tamin\u2019i Abimeleka.",
        "43": "Koa nalain\u2019i Abimeleka ny vahoaka, ka nozarainy ho telo toko, ary niafina tany an-tsaha izy. Ary nijery izy ka indreny fa nivoaka avy ao an-tan\u00e0na ny olona. Dia nanafika an\u2019ireny izy ka namono azy.",
        "44": "Ary nirohotra nankeo amin\u2019ny fidirana amin\u2019ny vavahadin\u2019ny tan\u00e0na i Abimeleka sy ireo antokon\u2019olona niaraka taminy. Fa ny roa toko kosa nirohotra nanafika an\u2019izay rehetra teny an-tsaha, ka namono an\u2019ireny.",
        "45": "Ary notafihin\u2019i Abimeleka ilay tan\u00e0na nandritra iny andro iny ka nobaboiny. Dia novonoiny ny olona tao. Avy eo, dia noravany ilay tan\u00e0na sady nofafazany sira.",
        "46": "Ren\u2019ny mponina rehetra tao amin\u2019ilay tilikambo tao Sekema izany, ka avy hatrany izy ireo dia nankao amin\u2019ilay efitra fandosirana tao an-tranon\u2019i Ela-berita.",
        "47": "Ary nisy nilaza tamin\u2019i Abimeleka fa niangona tao ny mponina rehetra avy tao amin\u2019ilay tilikambo tao Sekema.",
        "48": "Dia niakatra tany amin\u2019ny Tendrombohitra Zalmona i Abimeleka sy ny olony. Ary naka famaky izy ka nikapa sampan-kazo, ary nobatainy izany ka nolanjainy teny an-tsorony. Dia hoy izy tamin\u2019ny olony: \u201cIzay hitanareo ataoko dia mba ataovy koa, ary malaky ianareo!\u201d",
        "49": "Dia samy nikapa sampan-kazo koa ny olona rehetra, ka nanaraka an\u2019i Abimeleka. Ary nataon\u2019izy ireo niankina tamin\u2019ilay efitra fandosirana izany, ka nodorany ilay efitra. Koa maty daholo \u00e0ry ny mponina rehetra tao amin\u2019ilay tilikambo tao Sekema, izany hoe lehilahy sy vehivavy arivo teo ho eo.",
        "50": "Dia nankany Tebeza i Abimeleka, ary nitoby mba hiady tamin\u2019i Tebeza ka namabo azy.",
        "51": "Ary nisy tilikambo mafy teo afovoan-tan\u00e0na, ka tao no nandosiran\u2019ny lehilahy sy ny vehivavy rehetra ary izay rehetra nonina tao an-tan\u00e0na. Dia nohidian\u2019izy ireo ilay tilikambo, ary niakatra tany an-tampony izy ireo.",
        "52": "Ary nankany amin\u2019ilay tilikambo i Abimeleka ka notafihiny izy io. Dia niakatra hatrany akaikin\u2019ny fidirana amin\u2019ilay tilikambo izy mba handoro azy io.",
        "53": "Fa nisy vehivavy anankiray naka vato fikosoham-bary ka nanjera izany tamin\u2019ny lohan\u2019i Abimeleka. Dia vaky ny karandohany,",
        "54": "ka nantsoiny haingana ilay mpanompo nitondra ny fitaovam-piadiany, ary hoy izy: \u201cTsoahy ny sabatrao, ka vonoy ho faty aho, sao holazain\u2019ny olona hoe: \u2018Vehivavy no namono azy.\u2019\u201d Dia notrabahan\u2019ilay mpanompony avy hatrany izy, ka maty.",
        "55": "Ary rehefa hitan\u2019ny lehilahy israelita fa maty i Abimeleka, dia samy nankany amin\u2019izay nisy azy izy ireo.",
        "56": "Koa novalian\u2019Andriamanitra \u00e0ry ny ratsy nataon\u2019i Abimeleka tamin-drainy, tamin\u2019ny namonoany ny rahalahiny fitopolo.",
        "57": "Ary natsingerin\u2019Andriamanitra teo an-dohan\u2019ny lehilahy tao Sekema ny ratsy rehetra nataony, mba ho tanteraka tamin\u2019izy ireo ilay ozona nambaran\u2019i Jotama, zanak\u2019i Jerobala."
    },
    "10": {
        "1": "Taorian\u2019ny nahafatesan\u2019i Abimeleka, dia nitsangana hamonjy ny Israely i Tola zanak\u2019i Poha, zanak\u2019i Dodo, lehilahy avy amin\u2019ny fokon\u2019i Isakara. Nonina tany Samira, any amin\u2019ny faritra be tendrombohitr\u2019i Efraima, izy.",
        "2": "Ary nitsara ny Israely nandritra ny telo amby roapolo taona izy. Dia maty izy ka nalevina tao Samira.",
        "3": "Ary nitsangana nandimby azy i Jaira Gileadita, izay nitsara ny Israely nandritra ny roa amby roapolo taona.",
        "4": "Telopolo lahy ny zanany, izay nitaingina ampondra telopolo sy nanana tan\u00e0na telopolo. Mbola antsoina hoe Havota-jaira ireo tan\u00e0na ireo mandraka androany, ary any Gileada no misy azy.",
        "5": "Dia maty i Jaira ka nalevina tao Kamona.",
        "6": "Ary nanao izay ratsy teo imason\u2019i Jehovah indray ny zanak\u2019Israely, ka nanompo an\u2019ireo Bala, sy ireo sarin\u2019i Astarta, sy ireo andriamanitr\u2019i Syria, sy ireo andriamanitr\u2019i Sidona, sy ireo andriamanitr\u2019i Moaba, sy ireo andriamanitry ny taranak\u2019i Amona, ary ireo andriamanitry ny Filistinina. Koa nahafoy an\u2019i Jehovah izy ireo ary tsy nanompo azy.",
        "7": "Dia nirehitra tamin\u2019ny Israely ny fahatezeran\u2019i Jehovah, ka namidiny teo an-tanan\u2019ny Filistinina sy ny taranak\u2019i Amona izy ireo.",
        "8": "Koa nampijalin\u2019ireo sy nampahoriny mafy ny zanak\u2019Israely tamin\u2019izany taona izany. Eny, nampahorin\u2019izy ireo nandritra ny valo ambin\u2019ny folo taona ny zanak\u2019Israely rehetra, izay nonina teny ampitan\u2019i Jordana, tany amin\u2019ny tanin\u2019ny Amorita, tany Gileada.",
        "9": "Ary niampita an\u2019i Jordana mihitsy aza ny taranak\u2019i Amona mba hiady tamin\u2019ny fokon\u2019i Joda sy Benjamina ary Efraima, ka ory dia ory ny Israely.",
        "10": "Dia niantso vonjy tamin\u2019i Jehovah ny zanak\u2019Israely hoe: \u201cEfa nanota taminao izahay, satria efa nahafoy an\u2019Andriamanitray ka manompo an\u2019ireo Bala.\u201d",
        "11": "Dia hoy i Jehovah tamin\u2019ny zanak\u2019Israely: \u201cTsy avy teo an-tanan\u2019ny Ejipsianina sy ny Amorita sy ny taranak\u2019i Amona sy ny Filistinina",
        "12": "sy ny Sidonianina sy ny Amalekita ary ny Midianina ve no namonjeko anareo, rehefa nampahory anareo ireny, ka nitaraina mafy tamiko ianareo?",
        "13": "Fa ianareo kosa nahafoy ahy ary nanompo andriamani-kafa, ka tsy hamonjy anareo intsony aho.",
        "14": "Mandehana miantso vonjy any amin\u2019ireo andriamanitra nofidinareo. Aoka ireny no hamonjy anareo amin\u2019ny fotoana ahitanareo fahoriana.\u201d",
        "15": "Hoy anefa ny zanak\u2019Israely tamin\u2019i Jehovah: \u201cEfa nanota izahay, ka ataovy aminay izay hitanao fa mety. Fa mba afaho fotsiny re izahay anio e!\u201d",
        "16": "Ary nanomboka nanaisotra an\u2019ireo andriamani-kafa tsy ho eo aminy izy ireo, ka nanompo an\u2019i Jehovah. Koa tsy zakan\u2019Andriamanitra intsony ny nijery ny fahorian\u2019ny Israely.",
        "17": "Tat\u1ef3 aoriana, dia novorina ny taranak\u2019i Amona ka nanangana toby tao Gileada izy ireo. Koa nivory ny zanak\u2019Israely ka nanangana toby tao Mizpa.",
        "18": "Dia nifampiresaka ny olona sy ny andrianan\u2019i Gileada hoe: \u201cIza no lehilahy hitarika ny ady hifanaovantsika amin\u2019ny taranak\u2019i Amona? Aoka izy ho lohany eo amin\u2019ny mponina rehetra eto Gileada.\u201d"
    },
    "11": {
        "1": "Lehilahy natanjaka sy nahery fo i Jefta Gileadita. Zanaky ny vehivavy mpivaro-tena izy, ary i Gileada no rainy.",
        "2": "Ary ny vadin\u2019i Gileada niteraka zanakalahy maro taminy. Rehefa lehibe ireo zana-badiny ireo, dia nandroaka an\u2019i Jefta ka niteny hoe: \u201cTsy hanana lova ato amin\u2019ny ankohonan-drainay ianao, satria zanaky ny vehivavy hafa.\u201d",
        "3": "Dia nandositra i Jefta noho ny amin\u2019ireo rahalahiny, ka nanorim-ponenana tany Toba. Ary nisy olona mpidonana-poana niangona teo aminy, ary nivoaka hiara-manafika taminy ireny.",
        "4": "Rehefa afaka kelikely, dia niady tamin\u2019ny Israely ny taranak\u2019i Amona.",
        "5": "Ary rehefa niady tamin\u2019ny Israely tokoa ny taranak\u2019i Amona, dia nankany amin\u2019i Jefta avy hatrany ny anti-panahin\u2019i Gileada, mba haka azy avy any Toba.",
        "6": "Dia hoy ireo tamin\u2019i Jefta: \u201cAndao ianao hataonay ho mpitari-tafika eo aminay, ka andao hiady amin\u2019ny taranak\u2019i Amona.\u201d",
        "7": "Fa hoy i Jefta tamin\u2019ny anti-panahin\u2019i Gileada: \u201cKa tsy ianareo ihany moa no nankahala ahy ka nandroaka ahy hiala tao an-tranon-draiko? Koa maninona indray ianareo no mankat\u1ef3 amiko izao rehefa ory?\u201d",
        "8": "Dia hoy ny anti-panahin\u2019i Gileada taminy: \u201cIzany no iverenanay at\u1ef3 aminao ankehitriny, mba handehananao hiaraka aminay, sy hiadianao amin\u2019ny taranak\u2019i Amona, ka ianao no ho lohany eo amin\u2019ny mponina rehetra any Gileada.\u201d",
        "9": "Ary hoy i Jefta tamin\u2019ny anti-panahin\u2019i Gileada: \u201cRaha hoentinareo mody \u00e0ry aho mba hiady amin\u2019ny taranak\u2019i Amona, ka hatolotr\u2019i Jehovah eo an-tanako ireny, dia izaho no ho lohany eo aminareo!\u201d",
        "10": "Dia hoy ny anti-panahin\u2019i Gileada: \u201cAoka i Jehovah no hihaino antsika, raha tsy manatanteraka izany teninao izany izahay.\u201d",
        "11": "Dia nandeha niaraka tamin\u2019ny anti-panahin\u2019i Gileada i Jefta, ary notendren\u2019ny vahoaka ho lohany sy ho mpitari-tafika teo aminy izy. Ary namerina ny teniny teo anatrehan\u2019i Jehovah i Jefta, tao Mizpa.",
        "12": "Koa nandefa iraka tany amin\u2019ny mpanjakan\u2019ny taranak\u2019i Amona i Jefta, nanao hoe: \u201cMisy zavatra iombonako aminao angaha moa no tonga hiady amiko at\u1ef3 amin\u2019ny taniko ianao?\u201d",
        "13": "Dia hoy ny mpanjakan\u2019ny taranak\u2019i Amona tamin\u2019ny irak\u2019i Jefta: \u201cSatria nalain\u2019ny Israely ny taniko tamin\u2019izy niakatra avy tany Ejipta: Hatrany Arnona ka hatrany Jaboka ary hatrany Jordana. Koa avereno tsy misy romoromo izany ankehitriny.\u201d",
        "14": "Fa mbola nandefa iraka tany amin\u2019ny mpanjakan\u2019ny taranak\u2019i Amona indray i Jefta,",
        "15": "ka nanao hoe: \u201cIzao no nolazain\u2019i Jefta: \u2018Tsy naka ny tanin\u2019ny Moabita sy ny tanin\u2019ny taranak\u2019i Amona ny Israely.",
        "16": "Rehefa niakatra avy tany Ejipta ny Israely, dia nandeha namakivaky ny tany efitra hatrany amin\u2019ny Ranomasina Mena, ka tonga tany Kadesy.",
        "17": "Dia nandefa iraka tany amin\u2019ny mpanjakan\u2019i Edoma ny Israely, nanao hoe: \u201cMba avelao handalo ao amin\u2019ny taninao re aho e!\u201d Tsy nihaino azy anefa ny mpanjakan\u2019i Edoma. Nandefa iraka tany amin\u2019ny mpanjakan\u2019i Moaba koa izy ireo, fa tsy nanaiky koa io. Dia mbola nijanona tany Kadesy ihany ny Israely.",
        "18": "Rehefa nandeha namakivaky ny tany efitra izy ireo, dia nihodidina an\u2019i Edoma sy Moaba, ka nandeha tany atsinanan\u2019i * Moaba, ary nitoby tao amin\u2019ny faritr\u2019i Arnona fa tsy niditra tao amin\u2019ny faritr\u2019i Moaba, satria i Arnona no sisin-tanin\u2019i Moaba.",
        "19": "\u201c\u2018Avy eo, dia nandefa iraka tany amin\u2019i Sihona mpanjakan\u2019ny Amorita, mpanjakan\u2019i Hesbona, ny Israely, nanao hoe: \u201cMba avelao re izahay handalo ao amin\u2019ny taninao hankany amin\u2019izay hisy anay e!\u201d",
        "20": "Tsy natoky anefa i Sihona hoe handalo fotsiny eo amin\u2019ny taniny ny Israely. Koa namory ny vahoakany rehetra izy, ka nitoby tany Jahaza ary niady tamin\u2019ny Israely.",
        "21": "Ary natolotr\u2019i Jehovah Andriamanitry ny Israely teo an-tanan\u2019ny Israelita i Sihona sy ny vahoakany rehetra, ka namely azy ireo ny Israelita. Koa nalain\u2019izy ireo ny tany rehetran\u2019ny Amorita nonina tao amin\u2019izany tany izany.",
        "22": "Dia lasan\u2019izy ireo ny tany rehetran\u2019ny Amorita, hatrany Arnona ka hatrany Jaboka, ary hatrany amin\u2019ny tany efitra ka hatrany Jordana.",
        "23": "\u201c\u2018Koa i Jehovah Andriamanitry ny Israely no nandroaka ny Amorita tsy ho eo anatrehan\u2019ny Israely olony, fa ianao indray kosa te handroaka ny Israely.",
        "24": "Tsy izay rehetra asain\u2019i Kemosy andriamanitrao roahinao ve no horoahinao? Koa izay rehetra noroahin\u2019i Jehovah Andriamanitray tsy ho eo anatrehanay no horoahinay.",
        "25": "Ianao angaha tsara noho i Balaka zanak\u2019i Zipora mpanjakan\u2019i Moaba? Mba efa nifanditra tamin\u2019ny Israely ve izy, na niady taminy?",
        "26": "Telonjato taona no nonenan\u2019ny Israely tany Hesbona mbamin\u2019ny tan\u00e0na niankina taminy, sy tany Aroera mbamin\u2019ny tan\u00e0na niankina taminy, ary tany amin\u2019ny tan\u00e0na rehetra teny amoron\u2019i Arnona, koa naninona no tsy nalainareo ireny nandritra izany fotoana izany?",
        "27": "Izaho kosa aloha tsy nanota taminao, fa ianao no manisy ratsy ahy amin\u2019izao ianao miady amiko izao. Aoka i Jehovah Mpitsara no hitsara ny zanak\u2019Israely sy ny taranak\u2019i Amona anio.\u2019\u201d",
        "28": "Tsy nohenoin\u2019ny mpanjakan\u2019ny taranak\u2019i Amona anefa ny teny nampitondrain\u2019i Jefta tany aminy.",
        "29": "Dia tonga tamin\u2019i Jefta ny fanahin\u2019i Jehovah, ka namakivaky ny faritr\u2019i Gileada sy Manase ary Mizpe any Gileada izy. Ary avy tany Mizpe any Gileada izy, dia nankany amin\u2019ny taranak\u2019i Amona.",
        "30": "Ary nivoady tamin\u2019i Jehovah i Jefta hoe: \u201cRaha hatolotrao eo an-tanako tokoa ny taranak\u2019i Amona,",
        "31": "dia ho an\u2019i Jehovah izay olona mivoaka amin\u2019ny varavaran\u2019ny tranoko hitsena ahy, rehefa miverina soa aman-tsara avy any amin\u2019ny taranak\u2019i Amona aho, ary hatolotro ho fanatitra dorana izy.\u201d",
        "32": "Dia nankany amin\u2019ny taranak\u2019i Amona i Jefta hiady aminy, ary natolotr\u2019i Jehovah teo an-tanany ireo.",
        "33": "Ary notafihin\u2019i Jefta izy ireo, hatrany Aroera ka hatrany Minita, izany hoe tan\u00e0na roapolo, ary hatrany Abela-keramima, hany ka tena be dia be no maty. Dia resy teo anoloan\u2019ny zanak\u2019Israely ny taranak\u2019i Amona.",
        "34": "Farany, dia tonga tao Mizpa, tany an-tranony, i Jefta. Ary iny fa nivoaka hitsena azy ny zanany vavy, nively ampongatapaka sady nandihy! Zanany vavitokana io, fa tsy nanan-janakalahy na zanakavavy afa-tsy io izy.",
        "35": "Koa raha vao nahita azy i Jefta, dia nandrovitra ny fitafiany sady nilaza hoe: \u201cIndrisy, ry zanako vavy! Nampitanondrika ahy tokoa ianao, ary ianao indray ity no noroahiko. Fa efa niloa-bava tamin\u2019i Jehovah aho, ka tsy afaka mivadika amin\u2019ny teniko.\u201d",
        "36": "Fa hoy razazavavy taminy: \u201cRaha efa niloa-bava tamin\u2019i Jehovah ianao, ry Dada, dia tanteraho izay efa naloaky ny vavanao, satria ianao efa navelan\u2019i Jehovah hamaly faty ny taranak\u2019i Amona fahavalonao.\u201d",
        "37": "Hoy koa izy tamin-drainy: \u201cAoka izao no hatao amiko: Avelao amin\u2019izao aho aloha mandritra ny roa volana, ary avelao aho handeha. Ary hidina ho eny an-tendrombohitra aho ka hitomany, dia izaho sy ny ankizivavy namako, noho izaho virjiny.\u201d",
        "38": "Dia hoy ny rainy: \u201cMandehana \u00e0ry!\u201d Koa nalefany nandritra ny roa volana izy. Ary nandeha izy sy ny ankizivavy namany ka nitomany teny an-tendrombohitra noho izy virjiny.",
        "39": "Rehefa tapitra ny roa volana, dia niverina tany amin-drainy izy, ka notanterahin-drainy ilay voady nataony momba an-janany. Ary mbola tsy nanao firaisana tamin-dehilahy mihitsy razazavavy. Ary lasa fanao teo amin\u2019ny Israely ny hoe:",
        "40": "Isan-taona dia nankany amin\u2019ny zanakavavin\u2019i Jefta Gileadita ny zanakavavin\u2019ny Israely mba hidera azy, efatra andro isan-taona."
    },
    "12": {
        "1": "Ary novorina ny lehilahy efraimita, ka niampita nianavaratra izy ireo, dia niteny tamin\u2019i Jefta hoe: \u201cNahoana no niampita mba hiady tamin\u2019ny taranak\u2019i Amona ianao, nefa izahay tsy mba nantsoinao hiaraka taminao? Hodoranay miaraka amin\u2019ny tranonao ianao.\u201d",
        "2": "Fa hoy i Jefta tamin\u2019izy ireo: \u201cNiady be tamin\u2019ny taranak\u2019i Amona izaho sy ny oloko. Ary efa niantso vonjy taminareo ihany aho, nefa tsy namonjy ahy teo an-tanany ianareo.",
        "3": "Koa nony hitako fa tsy hamonjy ahy ianareo, dia tapaka ny hevitro fa hanao vivery ny aiko * aho, ka handeha hiady amin\u2019ny taranak\u2019i Amona. Dia natolotr\u2019i Jehovah teo an-tanako ireny. Koa nahoana ianareo androany no miakatra at\u1ef3 amiko mba hiady amiko?\u201d",
        "4": "Ary novorin\u2019i Jefta avy hatrany ny lehilahy gileadita rehetra, ka niady tamin\u2019ny Efraimita izy ireo. Dia novonoin\u2019ny lehilahy gileadita ny Efraimita, satria nilaza hoe: \u201cOlona nandositra avy tamin\u2019ny Efraimita ianareo Gileadita, avy teo amin\u2019i Efraima sy Manase.\u201d",
        "5": "Koa nalain\u2019ny Gileadita ireo toerana fiampitana ny Reniranon\u2019i Jordana, dieny mbola tsy tonga teo ny Efraimita. Ary rehefa nilaza ireo lehilahy efraimita nandositra hoe: \u201cAvelao aho hiampita\u201d, dia nanontanian\u2019ny lehilahy gileadita izy tsirairay hoe: \u201cEfraimita ve ianao?\u201d Dia namaly izy hoe: \u201cTsia!\u201d",
        "6": "koa hoy izy ireo taminy: \u201cMitenena \u00e0ry, azafady, hoe: Shiboleta.\u201d Ary hoy izy: \u201cSiboleta\u201d, satria tsy hainy tsara ny nanonona an\u2019ilay teny. Dia nosamborin\u2019izy ireo izy, ary novonoiny teo amin\u2019ny toerana fiampitana an\u2019i Jordana, ka Efraimita roa arivo sy efatra alina no maty tamin\u2019izany fotoana izany.",
        "7": "Ary nitsara ny Israely enin-taona i Jefta. Taorian\u2019izay, dia maty i Jefta Gileadita, ka nalevina tao an-tan\u00e0nany tany Gileada.",
        "8": "Ary i Ibzana, avy any Betlehema, no nitsara ny Israely taorian\u2019i Jefta.",
        "9": "Nanan-janakalahy telopolo sy zanakavavy telopolo izy. Koa naniraka olona ho any ivelan\u2019ny fianakaviany izy mba haka zazavavy telopolo ho an\u2019ireo zanany lahy. Ary nitsara ny Israely fito taona izy.",
        "10": "Dia maty i Ibzana, ka nalevina tany Betlehema.",
        "11": "Ary taorian\u2019i Ibzana, dia i Elona Zebolonita no nitsara ny Israely. Ary nitsara ny Israely folo taona izy.",
        "12": "Dia maty i Elona Zebolonita, ka nalevina tany Aialona, tao amin\u2019ny tanin\u2019ny Zebolona.",
        "13": "Ary taorian\u2019i Elona, dia i Abdona zanak\u2019i Elela Piratonita, no nitsara ny Israely.",
        "14": "Nanan-janakalahy efapolo sy zafikely lahy telopolo izy. Ary nitaingina ampondra fitopolo ireo. Ary nitsara ny Israely valo taona i Abdona.",
        "15": "Dia maty i Abdona zanak\u2019i Elela Piratonita, ka nalevina tany Piratona, tany amin\u2019ny tanin\u2019i Efraima, tany amin\u2019ny tendrombohitry ny Amalekita."
    },
    "13": {
        "1": "Ary nanao izay ratsy teo imason\u2019i Jehovah indray ny zanak\u2019Israely, ka natolotr\u2019i Jehovah teo an-tanan\u2019ny Filistinina efapolo taona.",
        "2": "Tao anatin\u2019io fotoana io, dia nisy lehilahy atao hoe Manoa tany Zora. Anisan\u2019ny fianakavian\u2019ny Danita izy, ary momba ny vadiny ka tsy nanan-janaka.",
        "3": "Ary niseho tamin-dravehivavy ilay anjelin\u2019i Jehovah, ka nanao taminy hoe: \u201cMomba ianao ka tsy manan-janaka, nefa hitoe-jaza ianao ka hitera-dahy.",
        "4": "Ary mitandrema tsara, azafady, ka aza misotro divay na toaka, ary aza mihinana izay zavatra tsy madio.",
        "5": "Fa hitoe-jaza ianao ka hitera-dahy tokoa. Ary tsy tokony hokasihin-kareza ny lohany, satria ho Nazirita ho an\u2019Andriamanitra ilay zaza raha vao mivoaka avy any an-kibo. Ary izy no hanomboka hamonjy ny Israely eo an-tanan\u2019ny Filistinina.\u201d",
        "6": "Dia lasa nilaza tamin\u2019ny vadiny ravehivavy hoe: \u201cNisy lehilahin\u2019Andriamanitra tonga teo amiko. Sahala amin\u2019ny anjelin\u2019Andriamanitra no fahitako azy, sady nampahatahotra be. Tsy nanontaniako azy izay toerana niaviany, ary tsy nolazainy tamiko koa ny anarany.",
        "7": "Fa hoy izy tamiko: \u2018Hitoe-jaza ianao ka hitera-dahy. Koa aza misotro divay na toaka, ary aza mihinana izay zavatra tsy madio, satria ho Nazirita ho an\u2019Andriamanitra ilay zaza raha vao mivoaka avy any an-kibo, ka hatramin\u2019ny andro hahafatesany.\u2019\u201d",
        "8": "Ary nitalaho tamin\u2019i Jehovah i Manoa, ka nanao hoe: \u201cMiala tsiny re, Jehovah \u00f4! Aoka re, azafady, mba hankat\u1ef3 aminay indray ilay lehilahin\u2019Andriamanitra nirahinao iny e, ka hampianatra anay an\u2019izay tokony hataonay amin\u2019ilay zaza ho teraka.\u201d",
        "9": "Dia nohenoin\u2019Andriamanitra ny fangatahan\u2019i Manoa, ka nankany amin-dravehivavy indray ilay anjelin\u2019Andriamanitra, raha mbola nipetrapetraka tany an-tsaha ravehivavy. Tsy niaraka taminy teo anefa i Manoa vadiny tamin\u2019izay.",
        "10": "Koa avy hatrany dia niolomay nihazakazaka niteny tamin\u2019ny vadiny ravehivavy hoe: \u201cNiseho tamiko ilay lehilahy tonga teo amiko indray andro iny.\u201d",
        "11": "Ary nitsangana i Manoa, dia niaraka tamin\u2019ny vadiny nankany amin-dralehilahy ka nanao taminy hoe: \u201cIanao ve ilay lehilahy niresaka tamin\u2019ny vadiko?\u201d Dia hoy ilay anjely: \u201cIa, izaho.\u201d",
        "12": "Dia hoy i Manoa: \u201cHo tanteraka anie ny teninao! Ahoana no hanabeazanay an\u2019ilay zaza, ary inona no ho asany?\u201d",
        "13": "Ary hoy ilay anjelin\u2019i Jehovah tamin\u2019i Manoa: \u201cIzay rehetra efa nolazaiko tamin\u2019ny vadinao no tokony hotandremany.",
        "14": "Tsy tokony hihinana an\u2019izay rehetra avy amin\u2019ny voaloboka izy, ary tsy hisotro divay na toaka, na hihinana izay zavatra tsy madio na inona na inona. Izay rehetra nandidiako azy no aoka hotandremany.\u201d",
        "15": "Ary hoy i Manoa tamin\u2019ilay anjelin\u2019i Jehovah: \u201cMba mijan\u00f2na kely aloha fa hikarakara zanak\u2019osy haroso ho anao izahay.\u201d",
        "16": "Fa hoy ilay anjelin\u2019i Jehovah tamin\u2019i Manoa: \u201cNa hijanona aza aho, dia tsy hihinana amin\u2019ny sakafonao. Fa raha hanolotra fanatitra dorana ho an\u2019i Jehovah kosa ianao, dia afaka manolotra.\u201d Tsy fantatr\u2019i Manoa mantsy hoe anjelin\u2019i Jehovah izy.",
        "17": "Dia hoy i Manoa tamin\u2019ilay anjelin\u2019i Jehovah: \u201cIza moa no anaranao, mba hanomezanay voninahitra anao rehefa tanteraka ny teninao?\u201d",
        "18": "Fa hoy ilay anjelin\u2019i Jehovah taminy: \u201cFa maninona ianao no manontany ny anarako? Anarana mahagaga izany.\u201d",
        "19": "Dia nalain\u2019i Manoa ilay zanak\u2019osy sy ny fanatitra varimbazaha, ka natolony teo ambonin\u2019ilay vatolampy mba ho an\u2019i Jehovah. Ary nanao zava-mahagaga Izy, raha mbola nijery teo ry Manoa mivady.",
        "20": "Koa raha niakatra ho amin\u2019ny lanitra ny lelafo avy teo amin\u2019ny alitara, dia niakatra tao anatin\u2019ilay lelafon\u2019ny alitara ilay anjelin\u2019i Jehovah, raha mbola nijery teo ry Manoa mivady. Dia niankohoka tamin\u2019ny tany avy hatrany izy mivady.",
        "21": "Ary tsy niseho tamin-dry Manoa mivady intsony ilay anjelin\u2019i Jehovah. Koa fantatr\u2019i Manoa fa anjelin\u2019i Jehovah ilay izy.",
        "22": "Dia hoy i Manoa tamin\u2019ny vadiny: \u201cHo faty tokoa isika, satria Andriamanitra no efa hitantsika.\u201d",
        "23": "Fa hoy ny vadiny: \u201cRaha tian\u2019i Jehovah ho faty isika, dia tsy ho nandray fanatitra dorana sy fanatitra varimbazaha avy tamin\u2019ny tanantsika izy, sady tsy ho nampiseho tamintsika an\u2019ireny rehetra ireny, ary tsy ho namela antsika handre zavatra toy izao mihitsy.\u201d",
        "24": "Tat\u1ef3 aoriana, dia nitera-dahy ravehivavy, ka nataony hoe Samsona ny anarany. Nihalehibe ilay zaza, ary nitahy azy foana i Jehovah.",
        "25": "Rehefa nandeha ny fotoana, dia nanomboka nanentana azy ny fanahin\u2019i Jehovah, tany Mahane-dana, teo anelanelan\u2019i Zora sy Estaola."
    },
    "14": {
        "1": "Ary nidina nankany Timna i Samsona, ka nahita vehivavy anankiray anisan\u2019ireo zanakavavin\u2019ny Filistinina.",
        "2": "Koa niakatra izy, ary niteny tamin\u2019ny ray aman-dreniny hoe: \u201cNisy vehivavy hitako tany Timna, anisan\u2019ireo zanakavavin\u2019ny Filistinina. Koa mba alaivo ho vadiko izy.\u201d",
        "3": "Fa hoy ny ray aman-dreniny taminy: \u201cFa angaha dia tsy misy vehivavy eo amin\u2019ireo zanakavavin\u2019ny rahalahinao, na amin\u2019ny olona rehetra eto amin\u2019ny fireneko, no handeha haka vady eo amin\u2019ny Filistinina tsy mifora ianao?\u201d Fa hoy ihany i Samsona tamin-drainy: \u201cIzy ihany no alaivo ho ahy, fa izy no mahafinaritra ahy.\u201d",
        "4": "Fa tsy fantatry ny ray aman-dreniny hoe avy tamin\u2019i Jehovah izany, sy hoe nitady hirika hamelezana ny Filistinina izy. Ny Filistinina mantsy no nitondra ny Israely tamin\u2019izay fotoana izay.",
        "5": "Koa nidina nankany Timna i Samsona sy ny ray aman-dreniny. Rehefa tonga tany amin\u2019ny tanimboaloboka tao Timna i Samsona, dia nisy liona tanora nierona raha vao nifanehatra taminy.",
        "6": "Dia niasa taminy ny fanahin\u2019i Jehovah, ka nosamahiny roa toy ny fanasamaka osilahy kely ilay liona, nefa tsy nisy na inona na inona teny an-tanany. Ary tsy noteniteneniny tamin\u2019ny ray aman-dreniny izay nataony.",
        "7": "Dia nanohy ny diany nidina izy, ka niresaka tamin\u2019ilay vehivavy. Ary mbola nahafinaritra an\u2019i Samsona foana izy.",
        "8": "Rehefa afaka elaela, dia niverina tany i Samsona mba haka an-dravehivavy hody. Ary nivily mba hijery ny fatin\u2019ilay liona izy, ka nahita renitantely maro be tao amin\u2019ny fatin\u2019ilay liona, ary efa nisy tantely koa tao.",
        "9": "Dia nokaofin\u2019i Samsona ilay tantely ka nataony teo amin\u2019ny felatanany, ary sady nandeha izy no nihinana. Rehefa tratrany ny ray aman-dreniny, dia nanomezany tamin\u2019ilay tantely, ka nihinana. Ary tsy notenenin\u2019i Samsona tamin\u2019izy ireo hoe tao amin\u2019ny fatin\u2019ilay liona no nikaofany an\u2019ilay tantely.",
        "10": "Dia nanohy ny diany nidina ho any amin-dravehivavy ny rain\u2019i Samsona. Ary nanao fanasambe tany i Samsona, fa izany no fanaon\u2019ny tovolahy.",
        "11": "Raha vao nahita an\u2019i Samsona ny olona, dia naka lehilahy telopolo ho mpanotrona azy, mba hijanona eo aminy.",
        "12": "Ary hoy izy tamin\u2019ireo: \u201cMamel\u00e0 ahy hanao ankamantatra aminareo. Koa raha holazainareo amiko ny valiny ao anatin\u2019ny fito andro anaovana ny fanasambe, ka hitanareo tokoa ny valiny, dia homeko akanjo anatiny telopolo sy fitafiana telopolo ianareo.",
        "13": "Fa raha tsy hainareo kosa ilay izy, dia ianareo no hanome ahy akanjo anatiny telopolo sy fitafiana telopolo.\u201d Dia hoy ireo taminy: \u201cLazao \u00e0ry ny ankamantatrao hohenoinay.\u201d",
        "14": "Dia hoy izy: \u201cAvy tao amin\u2019ny mpihinana no nivoahan\u2019izay fihinana, Ary avy tao amin\u2019ny matanjaka no nivoahan\u2019ny mamy.\u201d Tsy hain\u2019izy ireo ny valin\u2019ilay ankamantatra, nandritra ny telo andro.",
        "15": "Ary tamin\u2019ny andro fahefatra, dia hoy ireo tamin\u2019ny vadin\u2019i Samsona: \u201cFetseo ny vadinao mba hilazany aminay ny valin\u2019ilay ankamantatra. Fa raha tsy izany, dia hodoranay ianao sy ny ankohonan-drainao. Ny hakana ny fanananay angaha no nanasanareo anay ho eto?\u201d",
        "16": "Dia nitomany teo amin\u2019i Samsona ny vadiny, ka nanao hoe: \u201cHalanao mihitsy aho fa tsy tianao akory, satria efa nanao ankamantatra tamin\u2019ny zanaky ny fireneko ianao, nefa tsy nolazainao tamiko ny valiny.\u201d Fa hoy i Samsona taminy: \u201cNy ray aman-dreniko aza tsy nilazako azy, ka ianao indray ve no hilazako azy?\u201d",
        "17": "Nitomany teo aminy foana anefa ravehivavy, nandritra ireo fito andro nanaovana ilay fanasambe. Farany, dia nolazain\u2019i Samsona taminy ihany ilay izy tamin\u2019ny andro fahafito, satria tsy namelany mihitsy izy raha tsy nilaza. Dia nambaran-dravehivavy tamin\u2019ny zanaky ny fireneny ny valiny.",
        "18": "Koa tamin\u2019ny andro fahafito, raha mbola tsy niditra tao amin\u2019ny efitrano anatiny akory i Samsona, dia hoy ny lehilahy tao an-tan\u00e0na taminy: \u201cInona no mamy noho ny tantely, Ary inona no matanjaka noho ny liona?\u201d Fa hoy i Samsona tamin\u2019izy ireo: \u201cRaha tsy ny ombivavikeliko no nampiasainareo hiasa ny tany, Dia tsy hitanareo ny valin\u2019ny ankamantatro.\u201d",
        "19": "Dia niasa tamin\u2019i Samsona ny fanahin\u2019i Jehovah, ka nidina nankany Askelona izy, ary namono lehilahy telopolo tao. Dia nesoriny ny fitafian\u2019ireny, ka nomeny an\u2019ireo nilaza ny valin\u2019ilay ankamantatra. Ary mbola tezitra be foana i Samsona, ka nandeha niakatra ho any an-tranon-drainy.",
        "20": "Ary ny vadin\u2019i Samsona dia lasan\u2019ny lehilahy iray mpanotrona azy, izay efa nifanerasera tamin\u2019i Samsona."
    },
    "15": {
        "1": "Rehefa afaka kelikely, tamin\u2019ny fotoam-pijinjana varimbazaha, dia nandeha nitsidika ny vadiny i Samsona, ary nitondra zanak\u2019osy izy. Ary hoy izy: \u201cHankao amin\u2019ny vadiko ao amin\u2019ny efitrano anatiny aho.\u201d Tsy navelan\u2019ny rain-dravehivavy hiditra tao anefa izy.",
        "2": "Fa hoy ny rain-dravehivavy: \u201cEfa nihevitra mihitsy aho hoe: \u2018Tena halanao tokoa izy\u2019, ka dia nomeko ho an\u2019ilay lehilahy mpanotrona anao. Tsy tsara tarehy noho izy ve ny zandriny vavy? Aoka re mba ho io no ho vadinao ho solony e!\u201d",
        "3": "Fa hoy i Samsona: \u201cTena afa-tsiny amin\u2019ny Filistinina kosa aho amin\u2019ity indray mandeha ity, raha mamely an-dry zareo.\u201d",
        "4": "Dia nandeha nisambotra amboadia telonjato i Samsona, sady naka fanilo maro. Ary nataony nifamatotra tsiroaroa ny rambon\u2019ireo amboadia ireo, ka nasiany fanilo iray teo anelanelan\u2019ny rambo roa, teo afovoany.",
        "5": "Ary nampirehetiny ny fanilo, dia nalefany hankeny an-tanimbolin\u2019ny Filistinina ireo amboadia. Koa nodoran\u2019i Samsona daholo ireo vokatra efa vita amboara, hatramin\u2019ny voly teny an-tsaha sy ny tanimboaloboka ary ny sahan\u2019oliva.",
        "6": "Ary hoy ny Filistinina: \u201cFa iza no nanao an\u2019izao?\u201d Ary nisy niteny hoe: \u201cI Samsona, vinantolahin\u2019ilay Timnita, satria nalain\u2019ny rafozandahiny ny vadiny ka nomeny ho an\u2019ilay lehilahy mpanotrona azy.\u201d Dia niakatra ny Filistinina ka nandoro an-dravehivavy sy ny rainy.",
        "7": "Ary hoy i Samsona tamin\u2019izy ireo: \u201cRaha izany no ataonareo, dia tsy misy azoko atao afa-tsy ny mamaly faty anareo, ka tsy hijanona aho raha tsy efa vitako izany.\u201d",
        "8": "Dia namely azy ireo izy, ary be dia be no matiny, ka nisavovona ny ranjo sy ny fen\u2019ireo maty. Ary nidina izy ka nonina tany an-tsefatsefaky ny harambaton\u2019i Etama.",
        "9": "Tat\u1ef3 aoriana, dia niakatra ny Filistinina ka nitoby tany Joda sy nihaodihaody tany Lehy.",
        "10": "Ary hoy ny lehilahy avy tamin\u2019ny fokon\u2019i Joda: \u201cFa maninona ianareo no miakatra hamely anay?\u201d Dia hoy ireo: \u201cHamatotra an\u2019i Samsona no niakaranay, mba hataonay aminy koa izay nataony taminay.\u201d",
        "11": "Koa lehilahy telo arivo avy tamin\u2019ny fokon\u2019i Joda no nidina tany an-tsefatsefaky ny harambaton\u2019i Etama, ka nanao tamin\u2019i Samsona hoe: \u201cTsy fantatrao angaha fa ny Filistinina no mpitondra antsika? Koa inona izao nataonao taminay izao?\u201d Dia hoy izy tamin\u2019ireo: \u201cIzay nataony tamiko ihany no nataoko taminy.\u201d",
        "12": "Fa hoy kosa ireo taminy: \u201cHamatotra anao no nidinanay at\u1ef3, mba hanolorana anao eo an-tanan\u2019ny Filistinina.\u201d Dia hoy i Samsona: \u201cAoka ianareo hianiana amiko hoe tsy hamely ahy.\u201d",
        "13": "Dia hoy ireo taminy: \u201cTsy hamely anao izahay, fa hamatotra anao fotsiny ka hanolotra anao eo an-tanany. Tsy hamono anao mihitsy izahay.\u201d Dia namatotra azy tamin\u2019ny tady roa vaovao ireo, ka nitondra azy niakatra niala tao amin\u2019ilay harambato.",
        "14": "Tonga hatrany Lehy izy, ary faly er\u1ef3 ny Filistinina nanakora azy rehefa nahita azy. Dia niasa tamin\u2019i Samsona ny fanahin\u2019i Jehovah, ka lasa toy ny kofehy rongony main\u2019ny afo ny tady teny amin\u2019ny sandriny, hany ka nitsonika niala tamin\u2019ny tanany ny tady namatorana azy.",
        "15": "Ary nahita valanoranon\u2019ampondralahy izy, ary mbola mando ilay taolana tamin\u2019izay. Koa nanatsotra ny tanany haka an\u2019io izy, ka iny no namonoany arivo lahy.",
        "16": "Ary hoy i Samsona: \u201cValanoranon\u2019ampondra iray no nanaovako antontany iray, antontany roa! Valanoranon\u2019ampondra iray no namonoako arivo lahy.\u201d",
        "17": "Rehefa vita ny teniny, dia natsipiny avy hatrany ilay valanorano teny an-tanany. Ary nataony hoe Ramata-lehy ny anaran\u2019izany toerana izany.",
        "18": "Dia nangetaheta mafy izy, ka nitaraina tamin\u2019i Jehovah hoe: \u201cIanao no nanome an\u2019izao famonjena lehibe izao tamin\u2019ny alalan\u2019ny mpanomponao, koa ankehitriny ve dia ho fatin\u2019ny hetaheta sy ho azon\u2019ny tanan\u2019ny tsy mifora aho?\u201d",
        "19": "Ary nataon\u2019Andriamanitra nitresaka ny lavaka iray niendrika laona tao Lehy, ka nisy rano nivoaka avy tao. Koa nisotro izy, dia nody ny ainy ka velombelona izy. Izany no nanaovany ny anaran\u2019ilay toerana hoe En-hakore, izay any Lehy mandraka androany.",
        "20": "Ary nitsara ny Israely roapolo taona izy, tamin\u2019ny andron\u2019ny Filistinina."
    },
    "16": {
        "1": "Nankany Gaza i Samsona indray mandeha, ary nahita vehivavy mpivaro-tena izy tany, ka nankao aminy.",
        "2": "Ary nisy nilaza tamin\u2019ny Gazita hoe: \u201cTonga eto i Samsona.\u201d Dia nohodidinin\u2019izy ireo izy, ary niafina teo am-bavahadin\u2019ny tan\u00e0na izy ireo nandritra ny alina mba hamely azy. Tsy nikotaba anefa izy ireo nandritra ny alina, fa hoy izy ireo: \u201cRaha vao mangiran-dratsy ny andro rahampitso, dia hovonointsika izy.\u201d",
        "3": "Natory i Samsona mandra-pisasaky ny alina. Ary nifoha izy nony misasakalina, ka noraisiny ny vavahadin\u2019ny tan\u00e0na mbamin\u2019ny andry roa, dia nongotany niaraka tamin\u2019ilay bara hidiny ka nataony teny an-tsorony, ary nentiny niakatra ho any an-tampon\u2019ilay tendrombohitra tandrifin\u2019i Hebrona.",
        "4": "Taorian\u2019izany, dia raiki-pitia tamin\u2019ny vehivavy iray tany amin\u2019ny lohasaha falehan-driakan\u2019i Soreka izy. Delila no anaran\u2019izy io.",
        "5": "Ary niakatra nankany amin-dravehivavy ireo andriana mpiray dinan\u2019ny Filistinina, ka nanao taminy hoe: \u201cFetseo izy ka fantaro izay mahatonga azy hanana hery lehibe, ary ahoana no handresenay azy sy hamatoranay azy mba ho voafehinay izy. Dia samy hanome anao farantsa volafotsy zato sy arivo izahay.\u201d",
        "6": "Taorian\u2019izay, dia hoy i Delila tamin\u2019i Samsona: \u201cMba lazao ahy moa e! Inona no mahatonga anao hanana hery lehibe, ary inona no hamatorana anao mba hahafahana hifehy anao?\u201d",
        "7": "Dia hoy i Samsona: \u201cRaha fatorana amin\u2019ny hozatra fito mbola tsy nohamainina aho, dia ho osa ka ho toy ny olon-tsotra.\u201d",
        "8": "Dia niakatra nankany amin-dravehivavy ireo andriana mpiray dinan\u2019ny Filistinina, ka nitondra hozatra fito mbola tsy nohamainina. Ary nofatoran-dravehivavy tamin\u2019ireny i Samsona.",
        "9": "Efa nisy olona niafina mba hamely an\u2019i Samsona tao amin\u2019ny efitranon\u2019i Delila tamin\u2019izay. Dia hoy i Delila tamin\u2019i Samsona: \u201cHamely anao ny Filistinina, ry Samsona!\u201d Dia notapahiny ireo hozatra, sahala amin\u2019ny kofehy rongony, izay tapaka raha vao manakaiky afo. Koa tsy nisy nahafantatra izay niavian\u2019ny heriny.",
        "10": "Ary hoy i Delila tamin\u2019i Samsona: \u201cEfa namitaka ahy ianao ka nandainga tamiko. Mba lazao ahy moa izay azo amatorana anao e!\u201d",
        "11": "Dia hoy i Samsona: \u201cRaha gejaina amin\u2019ny tady vaovao mbola tsy nampiasaina aho, dia ho osa ka ho toy ny olon-tsotra.\u201d",
        "12": "Koa naka tady vaovao i Delila, ka namatotra an\u2019i Samsona, ary hoy izy: \u201cHamely anao ny Filistinina, ry Samsona!\u201d Efa nisy olona niafina tao amin\u2019ilay efitrano anatiny tamin\u2019izay. Dia notapahin\u2019i Samsona hiala teo amin\u2019ny sandriny ireo tady, sahala amin\u2019ny fanapaka kofehy iray.",
        "13": "Taorian\u2019izay, dia hoy i Delila tamin\u2019i Samsona: \u201cMbola namitaka ahy foana ianao hatramin\u2019izao, ka nandainga tamiko. Mba lazao ahy moa izay azo amatorana anao e!\u201d Dia hoy i Samsona: \u201cRaha tenominao miaraka amin\u2019ny kofehy atao tenany * ny randrana fito eo amin\u2019ny lohako.\u201d",
        "14": "Ary nataon-dravehivavy nifatratra tsara tamin\u2019ny alalan\u2019ny hazo fisaka ireo randran\u2019i Samsona, dia hoy izy: \u201cHamely anao ny Filistinina, ry Samsona!\u201d Dia nifoha tamin\u2019ny torimasony i Samsona, ka nosintoniny hiala ilay hazon-tenona sy ny kofehy natao tenany.",
        "15": "Dia hoy ravehivavy taminy: \u201cAhoana no ahasahianao milaza hoe: \u2018Tena tiako ianao\u2019, nefa tsy ahy akory ny fonao? Intelo izay ianao no namitaka ahy, ka tsy nilaza tamiko izay iavian\u2019ny hery lehibe anananao.\u201d",
        "16": "Ary satria tsy namelan\u2019i Delila mihitsy i Samsona fa nanontaniany tsy misy farany sady nosokiriny foana, dia tsy tantin\u2019i Samsona intsony izany ka te ho faty mihitsy izy. *",
        "17": "Farany, dia nampahafantariny an\u2019i Delila izay rehetra tao am-pony, ka hoy izy: \u201cMbola tsy nokasihin-kareza mihitsy ny lohako, satria Nazirita ho an\u2019Andriamanitra aho hatrany an-kibon-dreniko. Koa raha haratana aho, dia hiala amiko ny heriko, ary ho osa aho ka ho tahaka ny olon-drehetra.\u201d",
        "18": "Rehefa hitan\u2019i Delila fa nampahafantarin\u2019i Samsona azy izay rehetra tao am-pony, dia naniraka olona avy hatrany izy mba hiantso an\u2019ireo andriana mpiray dinan\u2019ny Filistinina, ka nilaza hoe: \u201cMiakara amin\u2019izay amin\u2019ity indray mandeha ity, fa nampahafantariny ahy izay rehetra tao am-pony.\u201d Dia niakatra ho any aminy ireo andriana mpiray dinan\u2019ny Filistinina, sady nitondra an\u2019ilay vola.",
        "19": "Ary nampatorin-dravehivavy teo an-dohaliny i Samsona. Dia niantso lehilahy iray izy, ka nasainy notapahin\u2019io ny randrana fito teo amin\u2019ny lohan\u2019i Samsona. Koa nanomboka nasehon-dravehivavy fa afaka nifehy azy izy. Ary niala tamin\u2019i Samsona ny heriny.",
        "20": "Dia hoy ravehivavy: \u201cHamely anao ny Filistinina, ry Samsona!\u201d Dia nifoha tamin\u2019ny torimasony i Samsona, ka nanao hoe: \u201cHo tafavoaka toy ny teo aloha ihany aho, ka hikofokofoka hanafaka ny tenako.\u201d Tsy fantany anefa fa efa niala taminy i Jehovah.",
        "21": "Dia nosamborin\u2019ny Filistinina izy, ka nopotsirin\u2019ireo ny masony roa. Ary nentin\u2019ireo nidina nankany Gaza izy, ka nofatorany tamin\u2019ny gadra varahina roa. Dia lasa mpanodina vato lehibe fikosoham-bary tao am-ponja izy.",
        "22": "Ary naniry be indray ny volon-dohany raha vao voaharatra.",
        "23": "Ary nivory ireo andriana mpiray dinan\u2019ny Filistinina mba hanao sorona lehibe ho an\u2019i Dagona andriamaniny sy hifaly. Ary hoy izy ireo: \u201cEfa natolotry ny andriamanitsika eto an-tanantsika i Samsona fahavalontsika!\u201d",
        "24": "Raha vao nahita azy ny olona, dia nidera ny andriamaniny, \u201csatria\u201d, hoy izy ireo, \u201cefa natolotry ny andriamanitsika eto an-tanantsika ilay fahavalontsika sady mpanimba ny tanintsika, ary ilay nahafaty olona maro teo amintsika.\u201d",
        "25": "Ary falifaly ny fon\u2019izy ireo, ka hoy izy: \u201cAntsoy i Samsona mba hampiala voly antsika.\u201d Dia nantsoina avy tao am-ponja i Samsona mba hataony ho fihomehezana. Ary nasainy nitsangana teo anelanelan\u2019ny andry i Samsona.",
        "26": "Dia hoy i Samsona tamin\u2019ilay zazalahy nitantana azy: \u201cMba avelao kely aho hitsapa ireo andry manohana an\u2019ity trano ity mba hiankinako aminy.\u201d",
        "27": "Feno lehilahy sy vehivavy ilay trano tamin\u2019izay, ary tao daholo ireo andriana mpiray dinan\u2019ny Filistinina. Tany an-tampon-trano koa nisy lehilahy sy vehivavy tokony ho telo arivo, izay nijery an\u2019i Samsona nampiala voly ny olona.",
        "28": "Dia niantso an\u2019i Jehovah i Samsona hoe: \u201cRy Jehovah Tompo Fara Tampony \u00f4! Mba tsarovy re aho ka hatanjaho azafady indrindra e, amin\u2019ity indray mandeha ity monja, ry ilay tena Andriamanitra \u00f4! Ary aoka aho hamaly faty ny Filistinina noho ny anankiray amin\u2019ny masoko roa.\u201d",
        "29": "Dia nitehenan\u2019i Samsona ireo andry roa teo afovoany izay nanohana an\u2019ilay trano, ka nohazoniny tamin\u2019ny tanany havanana ny andry iray, ary tamin\u2019ny tanany havia ny iray.",
        "30": "Dia hoy i Samsona: \u201cAoka hiara-maty amin\u2019ny Filistinina aho.\u201d * Dia nanezaka mafy niondrika izy, ka nirodana teo amin\u2019ireo andriana mpiray dina sy ny olona rehetra tao anatiny, ilay trano. Ary ny maty izay novonoin\u2019i Samsona tamin\u2019ny andro nahafatesany dia be lavitra noho izay novonoiny nandritra ny fahavelomany.",
        "31": "Taorian\u2019izay, dia nidina ny rahalahiny sy ny ankohonan-drainy manontolo, ary nibata azy ka nitondra azy niakatra, dia nandevina azy teo anelanelan\u2019i Zora sy Estaola, tao amin\u2019ny fasan\u2019i Manoa rainy. Ary efa nitsara ny Israely roapolo taona izy."
    },
    "17": {
        "1": "Nisy lehilahy atao hoe Mika, avy any amin\u2019ny faritra be tendrombohitr\u2019i Efraima.",
        "2": "Ary hoy izy tamin-dreniny: \u201cIlay farantsa volafotsy zato sy arivo nisy naka taminao iny, ka nahatonga anao hilaza ozona teo anatrehako, dia at\u1ef3 amiko. Izaho no naka azy.\u201d Dia hoy ny reniny: \u201cHotahin\u2019i Jehovah anie ny zanako!\u201d",
        "3": "Koa naveriny tamin-dreniny ilay farantsa volafotsy zato sy arivo. Ary hoy ny reniny: \u201cTsy maintsy hamasiniko ho an\u2019i Jehovah io volafotsy avy amiko io ho an-janako, mba hanaovana sary sokitra sy harendrika ho sarivongana. Koa iny haveriko aminao ilay izy.\u201d",
        "4": "Naveriny tamin-dreniny anefa ilay volafotsy. Ary naka farantsa volafotsy roanjato ny reniny, ka nomeny ny mpanefy volafotsy izany. Koa nanao sary sokitra sy sarivongana tamin\u2019ny volafotsy narendrika ilay mpanefy. Dia napetraka tao an-tranon\u2019i Mika izany.",
        "5": "Nanana tranon\u2019andriamanitra io Mika io, ary nanao efoda sy terafima. * Ary nomeny fahefana ho mpisorony ny iray tamin\u2019ny zanany lahy.",
        "6": "Tsy nisy mpanjaka teo amin\u2019ny Israely tamin\u2019izany andro izany, ary samy zatra nanao izay noheveriny fa nety ny olona.",
        "7": "Ary nisy tovolahy anankiray avy any Betlehema any Joda, anisan\u2019ny fianakavian\u2019i Joda. Levita izy, ary nonina kelikely tany.",
        "8": "Niala avy any amin\u2019ny tan\u00e0nan\u2019i Betlehema any Joda io tovolahy io mba honina kelikely tany amin\u2019izay nahitany toerana honenana. Dia nandeha izy, ka tonga tany amin\u2019ny faritra be tendrombohitr\u2019i Efraima rehefa ela ny ela, ary tonga hatrany an-tranon\u2019i Mika.",
        "9": "Ary hoy i Mika taminy: \u201cAvy aiza ianao?\u201d Dia hoy izy: \u201cLevita avy any Betlehema any Joda aho, ka handeha honina kelikely any amin\u2019izay hahitako toerana honenana.\u201d",
        "10": "Dia hoy i Mika taminy: \u201cMiaraha mipetraka amiko, ary aoka ianao ho raiko sy ho mpisorona ho ahy. Ary izaho kosa hanome anao farantsa volafotsy folo isan-taona sy ny fitafiana fanaonao ary ny sakafonao.\u201d Dia niditra ilay Levita,",
        "11": "ka nanaiky hiara-mipetraka tamin-dralehilahy. Ary nataony toy ny anankiray amin\u2019ny zanany ilay tovolahy.",
        "12": "Dia nomen\u2019i Mika fahefana ho mpisorony sy hipetraka ao an-tranony ilay Levita.",
        "13": "Koa hoy i Mika: \u201cFantatro tokoa ankehitriny fa hanisy soa ahy i Jehovah, satria efa lasa mpisorona ho ahy ity Levita ity.\u201d"
    },
    "18": {
        "1": "Tamin\u2019izany andro izany, dia tsy nisy mpanjaka teo amin\u2019ny Israely. Ary nitady lova honenana ny fokon\u2019ny Danita tamin\u2019izany andro izany, satria tsy nahazo lova teo amin\u2019ny fokon\u2019ny Israely izy ireo, na dia hatramin\u2019izany andro izany aza.",
        "2": "Farany, dia naniraka lehilahy dimy ny taranak\u2019i Dana. Anisan\u2019ny fianakaviany sy avy teo anivony ihany izy dimy ireo, sady mahery fo. Nirahiny avy any Zora sy Estaola izy ireo mba hijery taratra sy hamantatra ilay tany, ka nilazany hoe: \u201cMandehana, fantaro ilay tany.\u201d Dia tonga tany amin\u2019ny faritra be tendrombohitr\u2019i Efraima izy dimy lahy, ary tonga hatrany an-tranon\u2019i Mika, ka natory indray alina tao.",
        "3": "Rehefa teo akaikin\u2019ny tranon\u2019i Mika izy ireo, dia reny ny feon\u2019ilay tovolahy Levita ka fantany ilay feo. Koa nivily nankao izy ireo, ka nanao taminy hoe: \u201cIza no nitondra anao tat\u1ef3? Ary inona no ataonao eto amin\u2019ity toerana ity? Ary inona no tombontsoa hitanao at\u1ef3?\u201d",
        "4": "Dia hoy izy: \u201cIzany sy izany no nataon\u2019i Mika tamiko, ka manakarama ahy izy ary izaho kosa mpisorony.\u201d",
        "5": "Dia hoy ireo taminy: \u201cMba anontanio re Andriamanitra, azafady, hahalalanay raha hahomby ihany izao dianay izao e!\u201d",
        "6": "Dia hoy ilay mpisorona tamin\u2019ireo: \u201cMandehana soa aman-tsara, fa mitsinjo anareo i Jehovah amin\u2019izao dianareo izao.\u201d",
        "7": "Koa nandeha izy dimy lahy ka tonga tany Laisy, ary hitan\u2019izy ireo fa nahavita tena ny mponina tao, araka ny fomban\u2019ny Sidonianina. Nandry feizay izy ireo sady tsy nanana ahiahy, ary tsy nisy naharesy na nampahory azy na nihetraketraka taminy tao amin\u2019ilay tany. Ary lavitra an\u2019ireo Sidonianina izy ireo, sady tsy nifandray tamin\u2019iza na iza mihitsy.",
        "8": "Tafaverina tany amin\u2019ireo rahalahiny tany Zora sy Estaola izy dimy lahy, tamin\u2019ny farany. Ary hoy ireo rahalahiny taminy: \u201cNanao ahoana ny dianareo?\u201d",
        "9": "Dia hoy izy ireo: \u201cMitsang\u00e0na, ka andao hiakatra hamely azy, satria hitanay fa tena tsara ilay tany. Ary toa mbola misalasala ihany ianareo? Aza malaina fa andao hidirantsika ilay tany ka halaintsika.",
        "10": "Rehefa hiditra ao ianareo, dia hamantana olona tsy manana ahiahy. Midadasika be koa ilay tany, sady efa natolotr\u2019Andriamanitra eo an-tananareo. Ary tsy misy tsy ao ny karazan-javatra rehetra et\u1ef3 ambonin\u2019ny tany.\u201d",
        "11": "Dia nisy eninjato lahy nirongo fiadiana niainga avy any, izany hoe avy ao Zora sy Estaola. Anisan\u2019ny fianakavian\u2019ny Danita izy ireo.",
        "12": "Ary niakatra izy ireo ka nitoby tany Kiriata-jearima any Joda. Izany no niantsoan\u2019izy ireo an\u2019io toerana io hoe Mahane-dana mandraka androany. Eo andrefan\u2019i Kiriata-jearima no misy azy io.",
        "13": "Dia niala tao izy ireo, ka nankany amin\u2019ny faritra be tendrombohitr\u2019i Efraima, ary tonga hatrany an-tranon\u2019i Mika.",
        "14": "Dia niteny tamin\u2019ireo rahalahiny izy dimy lahy izay nandeha nijery taratra an\u2019i Laisy hoe: \u201cEfa fantatrareo ve fa misy efoda sy terafima sy sary sokitra ary sarivongana metaly ao amin\u2019ireo trano ireo? Koa eritrereto izay tokony hataonareo.\u201d",
        "15": "Dia nivily izy ireo, ka nankao an-tranon\u2019ilay tovolahy Levita, tao an-tranon\u2019i Mika, ka nanontany ny fahasalamany.",
        "16": "Tamin\u2019izay fotoana izay, dia efa nijoro teo amin\u2019ny fidirana amin\u2019ny vavahady ireo eninjato lahy nirongo fiadiana, izay anisan\u2019ny taranak\u2019i Dana.",
        "17": "Ary niakatra izy dimy lahy, izay nandeha nijery taratra an\u2019ilay tany, mba hiditra haka ny sary sokitra sy ny efoda sy ny terafima ary ny sarivongana metaly. Ilay mpisorona kosa nijoro teo amin\u2019ny fidirana amin\u2019ny vavahady, teo amin\u2019ireo eninjato lahy nirongo fiadiana.",
        "18": "Dia niditra tao an-tranon\u2019i Mika izy dimy lahy ka naka ny sary sokitra sy ny efoda sy ny terafima ary ny sarivongana metaly. Ary hoy ilay mpisorona tamin\u2019izy ireo: \u201cFa inona ity ataonareo?\u201d",
        "19": "Fa hoy kosa ireo taminy: \u201cMang\u00ecna! Tampeno amin\u2019ny tananao ny vavanao, ary andao hiaraka aminay, ka aoka ianao ho rainay sy ho mpisoronay. Fa iza no tianao: Mbola ho mpisorona ho an\u2019ny ankohonan\u2019olona iray, sa ho mpisorona ho an\u2019ny foko sy fianakaviambe iray eo amin\u2019ny Israely?\u201d",
        "20": "Dia faly ny fon\u2019ilay mpisorona, ary nalainy ny efoda sy ny terafima ary ny sary sokitra, ka nankeo afovoan\u2019ny olona izy.",
        "21": "Dia nihodina izy ireo ka lasa. Ary nataony teo alohany ny zaza sy ny biby fiompy ary ny entana sarobidy.",
        "22": "Rehefa lavidavitra ny tranon\u2019i Mika izy ireo, dia novorina ireo lehilahy nonina teo akaikin\u2019ny tranon\u2019i Mika. Ary niezaka hanatratra ny taranak\u2019i Dana izy ireo.",
        "23": "Imbetsaka izy ireo no niantsoantso ny taranak\u2019i Dana. Koa nitodika ireo ka nanao tamin\u2019i Mika hoe: \u201cFa maninona ity ianao no namory olona maro hoatr\u2019izao?\u201d",
        "24": "Ary hoy i Mika: \u201cNalainareo ny andriamanitro izay namboariko, ary nentinareo koa ny mpisorona, dia lasa ianareo, ka inona intsony no mba ho ahy? Koa inona no mbola anontanianareo amiko hoe: \u2018Fa maninona ity ianao?\u2019\u201d",
        "25": "Dia hoy ny taranak\u2019i Dana taminy: \u201cAza atao renay intsony ny feonao, sao olona tezitra no hamely anareo, ka hamoy ny ainao * sy ny ain\u2019ny ankohonanao ianao.\u201d",
        "26": "Dia nanohy ny diany ny taranak\u2019i Dana. Ary hitan\u2019i Mika fa nahery noho izy ny taranak\u2019i Dana, dia nivily izy ka nody tany an-tranony.",
        "27": "Koa nalain\u2019ny taranak\u2019i Dana ny zavatra namboarin\u2019i Mika, ary nentiny koa ny mpisorony. Ary nanohy ny diany nankany Laisy izy ireo mba hanafika vahoaka nandry feizay sy tsy nanana ahiahy, ka namely azy tamin\u2019ny lelan-tsabatra. Dia nodoran\u2019izy ireo koa ilay tan\u00e0na.",
        "28": "Ary tsy nisy namonjy ilay tan\u00e0na satria lavitra an\u2019i Sidona, ary tsy nifandray tamin\u2019iza na iza mihitsy koa ny mponina tao. Teo amin\u2019ny lemaka ivan\u2019i Beti-rehoba ilay tan\u00e0na. Dia nanorina ilay tan\u00e0na izy ireo ka nonina tao.",
        "29": "Ary nantsoin\u2019izy ireo hoe Dana ilay tan\u00e0na, araka ny anaran\u2019i Dana rainy, izay naterak\u2019i Israely. Laisy anefa no anaran\u2019izy io taloha.",
        "30": "Taorian\u2019izay, dia natsangan\u2019ny taranak\u2019i Dana ho azy ireo ilay sary sokitra. Ary lasa mpisorona ho an\u2019ny fokon\u2019ny Danita i Jonatana zanak\u2019i Gersoma, zanak\u2019i Mosesy, dia i Jonatana sy ny zanany, mandra-pahatongan\u2019ny andro nanaovana sesitany ny mponin\u2019ilay tany.",
        "31": "Ary notehirizin\u2019izy ireo ilay sary sokitra namboarin\u2019i Mika, ka najorony ho azy ireo nandritra ny andro rehetra naha tao Silo ny tranon\u2019ilay tena Andriamanitra."
    },
    "19": {
        "1": "Tamin\u2019izany andro izany, dia tsy nisy mpanjaka teo amin\u2019ny Israely. Ary nisy Levita anankiray nonina kelikely tany amin\u2019ny toerana nitokana indrindra tamin\u2019ny faritra be tendrombohitr\u2019i Efraima. Naka vehivavy iray avy any Betlehema any Joda izy, ho vadikeliny.",
        "2": "Ary nijangajanga ilay vadikeliny. Farany, dia nisintaka ravehivavy, ka nody tany an-tranon-drainy tany Betlehema any Joda, ary nijanona tany efa-bolana katroka.",
        "3": "Dia niainga ny vadiny, ka nankany aminy mba hanambitamby azy hody. Ary nitondra mpanompo iray sy ampondralahy roa izy. Dia nasain-dravehivavy nampandrosoina tao an-tranon-drainy izy. Koa raha vao nahita azy ny rain-dravehivavy, dia faly nihaona taminy.",
        "4": "Ary nandresy lahatra azy hijanona ny rafozany, izany hoe ny rain-dravehivavy, ka nijanona tao telo andro izy. Dia nihinana sy nisotro izy ireo, ary natory tao ralehilahy.",
        "5": "Ary tamin\u2019ny andro fahefatra, rehefa nifoha maraina toy ny fanaony izy ireo, dia nitsangana handeha ralehilahy. Fa hoy ny rain-dravehivavy tamin\u2019ny vinantolahiny: \u201cMihin\u00e0na aloha mofo kely ho tohan\u2019aina, vao mandeha ianareo.\u201d",
        "6": "Koa nipetraka izy ireo, ary niara-nihinana sy nisotro teo. Dia hoy ny rain-dravehivavy tamin-dralehilahy: \u201cMba mijan\u00f2na re anio alina e, ary aoka ho faly ny fonao.\u201d",
        "7": "Ary rehefa nitsangana handeha ralehilahy, dia tsy nitsahatra niangavy azy ny rafozany, ka nijanona tao indray izy ny alin\u2019iny.",
        "8": "Rehefa nifoha maraina ralehilahy tamin\u2019ny andro fahadimy mba hanainga, dia hoy ny rain-dravehivavy: \u201cMba mihin\u00e0na aloha zavatra kely ho tohan\u2019aina.\u201d Ary nijanonjanona teo izy ireo mandra-pahafolaky ny andro. Koa nihinan-kanina teo izy mianaka.",
        "9": "Dia nitsangana mba hanainga ralehilahy sy ilay vadikeliny ary ilay mpanompony. Fa hoy ny rafozany, rain-dravehivavy, taminy: \u201cJereo fa efa folaka ny andro ka efa ho hariva. Koa matoria re at\u1ef3 ianareo anio alina e! Efa hilentika ny masoandro ka matoria at\u1ef3, ary aoka ho faly ny fonao. Ary rahampitso dia hifoha maraina ianareo, ka handeha hody any amin\u2019ny tranolainao.\u201d",
        "10": "Tsy nety nijanona intsony anefa ralehilahy, fa nitsangana ihany ka nandeha, ary tonga hatrany amin\u2019ny tandrifin\u2019i Jebosa, izany hoe Jerosalema. Ary niaraka taminy ireo ampondralahy roa efa nisy lasely, ary koa ilay vadikeliny sy ilay mpanompony.",
        "11": "Efa ho hariva ny andro, rehefa tonga teo akaikin\u2019i Jebosa izy ireo. Dia hoy ilay mpanompo tamin\u2019ny tompony: \u201cAndao hivily hankao amin\u2019itsy tan\u00e0nan\u2019ny Jebosita itsy, ka hatory ao anio alina.\u201d",
        "12": "Fa hoy ny tompony taminy: \u201cAleo isika tsy mivily ao amin\u2019ny tan\u00e0nan\u2019ny hafa firenena izay tsy anisan\u2019ny zanak\u2019Israely, fa handroso hatrany Gibea.\u201d",
        "13": "Hoy koa izy tamin\u2019ilay mpanompony: \u201cAndao hanatona ny iray amin\u2019ireo tan\u00e0na ireo, ka hatory ao Gibea anio alina, na ao Rama.\u201d",
        "14": "Dia nandroso ihany izy ireo, ka nanohy ny diany. Ary nanomboka nilentika ny masoandro vao tonga teo akaikin\u2019i Gibean\u2019i Benjamina, izy ireo.",
        "15": "Koa nivily tao Gibea izy ireo mba hatory tao. Dia niditra tao izy ireo ka nipetraka teo amin\u2019ny tany malalaky ny tan\u00e0na. Tsy nisy nandray azy hatory tany an-tranony anefa.",
        "16": "Farany, dia iny fa nisy lahiantitra anankiray tonga avy niasa tany an-tsaha rehefa hariva. Avy any amin\u2019ny faritra be tendrombohitr\u2019i Efraima no fiaviany, fa nonina kelikely tao Gibea izy. Benjamita kosa ny mponina tao Gibea.",
        "17": "Rehefa nanopy ny masony izy, dia hitany teo amin\u2019ny tany malalaky ny tan\u00e0na ilay lehilahy avy nanao dia lavitra. Dia hoy ilay lahiantitra: \u201cFa ho aiza ianao, ary avy taiza?\u201d",
        "18": "Dia hoy ralehilahy taminy: \u201cAvy tany Betlehema any Joda izahay, ary ho any amin\u2019ny toerana mitokana indrindra amin\u2019ny faritra be tendrombohitr\u2019i Efraima, fa avy any no fiaviako. Nandeha kely tany Betlehema any Joda aho ary efa an-dalana hody any an-tranoko aho izao, nefa tsy misy mampiantrano.",
        "19": "Manana mololo sy sakafo ho an\u2019ny ampondranay izahay, sady manana mofo sy divay ho ahy sy ny mpanompovavinao ary ho an\u2019ilay mpanompo miaraka amin\u2019ny mpanomponao. Efa ao daholo izay rehetra ilaina.\u201d",
        "20": "Fa hoy ilay lahiantitra: \u201cHo aminao anie ny fiadanana! Aoka izaho no hikarakara izay ilainao, fa izao fotsiny: Aza matory eto amin\u2019ny tany malalaky ny tan\u00e0na.\u201d",
        "21": "Dia nentiny tany an-tranony ralehilahy, ary ny ampondra kosa notsipazany sakafom-biby. Dia nanasa tongotra izy ireo, ary nihinana sy nisotro.",
        "22": "Raha mbola nampifalifaly ny fony teo izy ireo, dia tonga ny lehilahy tao an-tan\u00e0na, izay olona tena tsy manjary, ka nihodidina an\u2019ilay trano. Dia nifanosika nandona ny varavarana izy ireo, sady tsy nitsahatra niteny tamin\u2019ilay lahiantitra tompon-trano hoe: \u201cAvoahy at\u1ef3 ilay lehilahy niditra tao an-tranonao iny mba hanaovanay firaisana.\u201d",
        "23": "Dia nivoaka nankeo amin\u2019izy ireo ilay tompon-trano, ka niteny hoe: \u201cAza manao izany, ry rahalahiko! Aza manao ratsy re ianareo e, fa mivahiny ato amiko io lehilahy io. Aza manao izany hadalana manala baraka izany.",
        "24": "Io ny zanako vavy virjiny sy ny vadikelin-dralehilahy! Aoka re mba ho ireo no havoakako hovetavetainareo e, ary ataovy aminy izay hitanareo fa mety. Fa io lehilahy io kosa, aza anaovanareo izany hadalana manala baraka izany.\u201d",
        "25": "Tsy nety nihaino an\u2019ilay lahiantitra anefa ireo lehilahy ireo. Koa nalain-dralehilahy ilay vadikeliny ka navoakany ho eo amin\u2019izy ireo. Dia nanao firaisana taminy izy ireo, ka tsy nitsahatra nanao an-keriny an-dravehivavy nandritra ny alina mandra-maraina. Ary rehefa nanomboka nazava ratsy ny andro vao nalefan\u2019ireo izy.",
        "26": "Dia tonga ravehivavy rehefa nadiva ho maraina ny andro, ary nidaraboka teo amin\u2019ny fidirana amin\u2019ny tranon\u2019ilay lehilahy nitoeran\u2019ny tompony izy, ka teo mandra-pahazavan\u2019ny andro.",
        "27": "Taoriana kelin\u2019izay, dia nifoha ralehilahy rehefa maraina ny andro, ka nanokatra ny varavaran\u2019ilay trano, ary nivoaka mba hanohy ny diany. Ary io fa nivalampatra teo amin\u2019ny fidirana amin\u2019ilay trano ilay vadikeliny, ary teo an-tokonana ny tanany roa!",
        "28": "Ary hoy ralehilahy taminy: \u201cMitsang\u00e0na, andao handeha.\u201d Kanjo tsy nisy namaly. Koa nataony teo ambony ampondrany ravehivavy, dia niainga izy ka lasa ho any amin\u2019izay misy azy.",
        "29": "Rehefa tonga tao an-tranony izy, dia naka antsin-kena, ary noraisiny ny fatin\u2019ilay vadikeliny, ka norasarasainy ho roa ambin\u2019ny folo araka ny tonon-taolany, ary nalefany tany amin\u2019ny faritra rehetra eran\u2019i Israely.",
        "30": "Ary hoy izay rehetra nahita izany: \u201cMbola tsy nitranga mihitsy ny toy izao sady mbola tsy fahita, hatramin\u2019ny andro niakaran\u2019ny zanak\u2019Israely avy tany Ejipta ka mandraka androany. Diniho tsara izany, ary samia mikaon-doha ka lazao izay hevitrareo.\u201d"
    },
    "20": {
        "1": "Dia nivoaka daholo ny zanak\u2019Israely rehetra. Ary nivory toy ny olona iray teo anatrehan\u2019i Jehovah tany Mizpa ny vahoaka, hatrany Dana ka hatrany Beri-sheba, mbamin\u2019ny tany amin\u2019ny faritr\u2019i Gileada.",
        "2": "Ary nitsangana teo anivon\u2019ny fiangonan\u2019ny vahoakan\u2019Andriamanitra ireo lehiben\u2019ny vahoaka manontolo, dia ireo lehiben\u2019ny foko rehetran\u2019ny Israely. Lehilahy efatra hetsy mpandeha an-tongotra sy mpitan-tsabatra izy ireo.",
        "3": "Ary ren\u2019ny taranak\u2019i Benjamina hoe niakatra tany Mizpa ny zanak\u2019Israely. Ary hoy ny zanak\u2019Israely: \u201cLazao anay, ahoana no nahatonga izao zava-dratsy izao?\u201d",
        "4": "Dia hoy ilay Levita vadin\u2019ilay vehivavy nisy namono: \u201cTonga tao Gibean\u2019i Benjamina izaho sy ny vadikeliko, mba hatory tao.",
        "5": "Ary nitsangana hamely ahy ireo mponina tao Gibea ka nohodidininy ilay trano nisy ahy, nony alina. Izaho no nokasainy hovonoina, kanjo ny vadikeliko no novetavetainy ka maty tamin\u2019ny farany.",
        "6": "Koa nalaiko ilay vadikeliko ka norasarasaiko ary nalefako tany amin\u2019ny faritra rehetra eo amin\u2019ny lovan\u2019ny Israely, satria fitondran-tena baranahiny sy hadalana manala baraka no nataon-dry zareo, teto amin\u2019ny Israely.",
        "7": "Koa indreo ianareo zanak\u2019Israely rehetra, lazao eto izay teninareo sy hevitrareo.\u201d",
        "8": "Koa nitsangana toy ny olona iray ny vahoaka manontolo, ka nanao hoe: \u201cTsy hisy hiverina any amin\u2019ny tranolaintsika isika, na hody any an-tranontsika.",
        "9": "Fa izao no hataontsika amin\u2019i Gibea: Andao hiakatra hamely azy, ka araka ny antsapaka no hiakarantsika.",
        "10": "Ary hakantsika folo isaky ny zato ny foko rehetran\u2019ny Israely, zato isaky ny arivo, ary arivo isaky ny iray alina, mba haka vatsy ho an\u2019ny vahoaka. Amin\u2019izay dia hanao zavatra izy ireo ka hanafika an\u2019i Gibean\u2019i Benjamina, noho ny hadalana manala baraka rehetra nataon-dry zareo, teto amin\u2019ny Israely.\u201d",
        "11": "Koa nivory toy ny olona iray sy toy ny mpiray dina, ny lehilahy israelita rehetra, mba hanafika an\u2019ilay tan\u00e0na.",
        "12": "Koa nandefa iraka ho any amin\u2019izay rehetra anisan\u2019ny fokon\u2019i Benjamina ny fokon\u2019ny Israely, nanao hoe: \u201cInona izany zava-dratsy nitranga tany aminareo izany?",
        "13": "Atolory anay ireo lehilahy tsy manjary ao Gibea ireo mba hamonoanay azy ho faty, ary aoka hesorintsika tsy ho eto amin\u2019ny Israely ny ratsy.\u201d Tsy nety nihaino ny tenin\u2019ny zanak\u2019Israely rahalahiny anefa ny taranak\u2019i Benjamina.",
        "14": "Koa niala avy any an-tan\u00e0nany avy ny taranak\u2019i Benjamina ka nivory tao Gibea, mba hivoaka hiady tamin\u2019ny zanak\u2019Israely.",
        "15": "Dia novorina avy any an-tan\u00e0nany avy ny taranak\u2019i Benjamina tamin\u2019izay andro izay, ka nisy lehilahy enina arivo sy roa alina, samy mpitan-tsabatra. Mbola tsy ao anatin\u2019ireo ny mponina tao Gibea, izay nisy fitonjato lahy voafantina.",
        "16": "Nisy lehilahy voafantina fitonjato izay samy kavia, tamin\u2019ireo vahoaka rehetra ireo. Samy mpampiasa pilotra izy rehetra ireo, ary ny vato nalefany dia tsy nisy nivaona na dia hoatran\u2019ny singam-bolo iray aza.",
        "17": "Novorina koa ny lehilahy israelita afa-tsy ny Benjamita, ka nisy efatra hetsy, izay samy mpitan-tsabatra sady lehilahy mpiady.",
        "18": "Dia niainga izy ireo ka niakatra tany Betela, ary nanontany an\u2019Andriamanitra. Koa hoy ny zanak\u2019Israely: \u201cIza aminay no ho loha laharana rehefa hiakatra hiady amin\u2019ny taranak\u2019i Benjamina?\u201d Hoy i Jehovah: \u201cJoda no ho loha laharana.\u201d",
        "19": "Koa nifoha ny zanak\u2019Israely nony maraina ka nitoby mba hiady tamin\u2019i Gibea.",
        "20": "Dia nivoaka hiady tamin\u2019ny Benjamita ny lehilahy israelita, ka nilahatra toy ny tafika mba hamely azy tao Gibea.",
        "21": "Koa nivoaka avy ao Gibea ny taranak\u2019i Benjamina, ka lehilahy israelita roa arivo sy roa alina no maty niampatrampatra tamin\u2019ny tany tamin\u2019izay andro izay.",
        "22": "Naneho herim-po anefa ny vahoaka, dia ny lehilahy israelita, ka nilahatra indray toy ny tafika, teo amin\u2019ilay toerana nilaharany tamin\u2019ny andro voalohany.",
        "23": "Ary niakatra ny zanak\u2019Israely ka nitomany teo anatrehan\u2019i Jehovah mandra-paharivan\u2019ny andro, ary nanontany an\u2019i Jehovah hoe: \u201cMbola handeha hiady amin\u2019ny taranak\u2019i Benjamina rahalahiko indray ve aho?\u201d Dia hoy i Jehovah: \u201cMiakara hiady aminy.\u201d",
        "24": "Dia nanatona an\u2019ireo taranak\u2019i Benjamina ny zanak\u2019Israely tamin\u2019ny andro faharoa mba hiady taminy.",
        "25": "Koa nivoaka avy ao Gibea ny Benjamita tamin\u2019ny andro faharoa mba hifanandrina taminy, ka lehilahy valo arivo sy iray alina tamin\u2019ny zanak\u2019Israely indray no maty niampatrampatra tamin\u2019ny tany. Mpitan-tsabatra daholo ireo.",
        "26": "Dia niakatra tany Betela ny zanak\u2019Israely rehetra, eny, ny vahoaka manontolo, ka nipetraka nitomany teo anatrehan\u2019i Jehovah. Ary nifady hanina mandra-paharivan\u2019ny andro izy ireo ny androtr\u2019iny, sady nanolotra fanatitra dorana sy fanatitra iombonana teo anatrehan\u2019i Jehovah.",
        "27": "Avy eo, dia nanontany an\u2019i Jehovah ny zanak\u2019Israely, satria tany Betela tamin\u2019izany no nametrahana ilay Vata misy ny fifanekena nataon\u2019Andriamanitra.",
        "28": "Nijoro teo anoloan\u2019izy io i Finehasa zanak\u2019i Eleazara, zanak\u2019i Arona, tamin\u2019izany andro izany, ka nanao hoe: \u201cMbola hivoaka hiady amin\u2019ny taranak\u2019i Benjamina rahalahiko ihany ve aho, sa aoka izay?\u201d Dia hoy i Jehovah: \u201cMiakara, fa hatolotro eo an-tananao izy rahampitso.\u201d",
        "29": "Koa nametraka olona nanodidina an\u2019i Gibea ny Israely, mba hiafina hanafika an\u2019ilay tan\u00e0na.",
        "30": "Ary niakatra hamely an\u2019ireo taranak\u2019i Benjamina ny zanak\u2019Israely tamin\u2019ny andro fahatelo, ka nilahatra toy ny tafika mba hiady tamin\u2019i Gibea, toy ny teo aloha.",
        "31": "Koa rehefa nivoaka hifanandrina tamin\u2019ny vahoaka ny taranak\u2019i Benjamina, dia notarihina hanalavitra ny tan\u00e0na. Ary nanomboka nasian\u2019izy ireo, toy ny teo aloha, ny sasany tamin\u2019ny vahoaka, ka maty noho ny ratra nahazo azy. Koa tokony ho telopolo ny Israelita maty tany an-tsaha, teny amin\u2019ireo lalambe, izay miakatra ho any Betela ny iray fa ny iray kosa mankany Gibea.",
        "32": "Koa hoy ny taranak\u2019i Benjamina: \u201cResintsika toy ny tamin\u2019ny voalohany ry zareo.\u201d Fa hoy kosa ny zanak\u2019Israely: \u201cAndao hanao tari-dositra, dia hotarihintsika hanalavitra ny tan\u00e0na ry zareo, ho eny amin\u2019ny lalambe.\u201d",
        "33": "Dia niala teo amin\u2019izay nisy azy ny lehilahy israelita rehetra ka nilahatra toy ny tafika, tany Bala-tamara. Fa ireo Israelita efa niafina kosa nirohotra niala avy tao amin\u2019izay niafenany, teny amin\u2019ny manodidina an\u2019i Gibea.",
        "34": "Koa lehilahy iray alina voafantina tamin\u2019ny Israely rehetra no nanatona an\u2019i Gibea, ary nafotaka ny ady. Tsy fantatry ny Benjamita anefa fa efa nananontanona azy ny loza.",
        "35": "Ary nataon\u2019i Jehovah resy teo anoloan\u2019ny Israely ny Benjamita, ka zato sy dimy arivo sy roa alina ny Benjamita matin\u2019ny zanak\u2019Israely tamin\u2019izay andro izay. Mpitan-tsabatra daholo ireo maty ireo.",
        "36": "Noheverin\u2019ny taranak\u2019i Benjamina kosa fa ho resy ny lehilahy israelita. Nanao tari-dositra anefa ny Israely noho ny fatokisany an\u2019ireo nasainy niafina mba hanafika an\u2019i Gibea.",
        "37": "Fa ireo niafina kosa nirohotra nankao Gibea ary niparitaka, ka namely an\u2019izay rehetra tao an-tan\u00e0na tamin\u2019ny lelan-tsabatra.",
        "38": "Ary efa nifanarahan\u2019ny lehilahy israelita sy ireo niafina fa hanisy setroka famantarana hiakatra avy ao an-tan\u00e0na izy ireo.",
        "39": "Rehefa niverin-dalana ny zanak\u2019Israely teny an\u2019ady, dia nanomboka nasian\u2019ny Benjamita, ka telopolo lahy teo ho eo no maty noho ny ratra nahazo azy. Hoy mantsy ny Benjamita: \u201cTsy maintsy ho resintsika toy ilay tamin\u2019ny ady voalohany ry zareo.\u201d",
        "40": "Ary nanomboka niakatra avy tao an-tan\u00e0na ilay famantarana, izay tsy inona fa setroka niakatra. Koa nitodika ny Benjamita, ka tazany niakatra ho amin\u2019ny lanitra ny setrok\u2019ilay tan\u00e0na manontolo.",
        "41": "Ary nifotitra niverina ny lehilahy israelita, ka very hevitra ny Benjamita satria hitany fa nidiran-doza izy.",
        "42": "Dia nandositra teo anoloan\u2019ny lehilahy israelita izy ireo, ka nankany an-tany efitra, nefa nahatratra azy ireo ny ady. Tamin\u2019izay koa ireo lehilahy avy tao an-tan\u00e0na no nandripaka an\u2019ireo Benjamita teo aminy.",
        "43": "Dia nohodidinin\u2019izy ireo ny Benjamita ka nenjehiny nataony tsy afa-niala sasatra, sady nohosihoseny tandrifin\u2019i Gibea, nanandrify ny fiposahan\u2019ny masoandro.",
        "44": "Farany, dia nahafatesana valo arivo sy iray alina ny Benjamita, dia lehilahy nahery fo daholo.",
        "45": "Koa nivily nandositra tany an-tany efitra izy ireo, ho any amin\u2019ny harambaton\u2019i Rimona. Toy ny hoe nitsimpona voa taorian\u2019ny fijinjana ny Israelita, ka mbola nahafaty dimy arivo lahy teny an-dalambe. Ary narahin\u2019izy ireo akaiky hatrany Gidoma ny Benjamita, ka mbola nahafatesany roa arivo lahy.",
        "46": "Koa nahatratra dimy arivo sy roa alina ny Benjamita rehetra lavo tamin\u2019izay andro izay. Lehilahy mpitan-tsabatra sy mahery fo daholo ireo.",
        "47": "Fa nivily nandositra tany an-tany efitra kosa ny eninjato lahy, ho any amin\u2019ny harambaton\u2019i Rimona. Ary nonina efa-bolana tany izy ireo.",
        "48": "Ary niverina niady tamin\u2019ny taranak\u2019i Benjamina ny lehilahy israelita ka namely an\u2019ireo tao an-tan\u00e0na tamin\u2019ny lelan-tsabatra, hatramin\u2019ny olona ka hatramin\u2019ny biby fiompy ary izay rehetra hita tao. Nodorany daholo koa izay tan\u00e0na rehetra hitany."
    },
    "21": {
        "1": "Ary nianiana tany Mizpa ny lehilahy israelita hoe: \u201cTsy hisy amintsika hanome ny zanany vavy ho vadin\u2019ny Benjamita.\u201d",
        "2": "Koa nankany Betela ny olona, ka nipetraka teo anatrehan\u2019Andriamanitra mandra-paharivan\u2019ny andro, sady nidradradradra nitomany be mihitsy.",
        "3": "Ary hoy izy ireo: \u201cJehovah Andriamanitry ny Israely \u00f4, fa dia nahoana loatra re no nitranga teo amin\u2019ny Israely izao ka banga foko iray ny Israely?\u201d",
        "4": "Ary nifoha maraina ny olona ny ampitson\u2019iny ka nanorina alitara teo, ary nanolotra fanatitra dorana sy fanatitra iombonana.",
        "5": "Dia hoy ny zanak\u2019Israely: \u201cIza tamin\u2019ny foko rehetran\u2019ny Israely no tsy tonga teo anivon\u2019ny fiangonana, teo anatrehan\u2019i Jehovah? Efa nisy fianianana lehibe natao mantsy momba an\u2019izay tsy niakatra teo anatrehan\u2019i Jehovah tany Mizpa, nanao hoe: \u2018Tsy maintsy vonoina ho faty izy.\u2019\u201d",
        "6": "Ary nalahelo ny zanak\u2019Israely noho ny amin\u2019ny Benjamita rahalahiny, ka nanao hoe: \u201cFoko iray no fongotra teto amin\u2019ny Israely androany.",
        "7": "Koa ahoana no hataontsika amin\u2019izay sisa tavela mba hahazoany vady, nefa isika efa nianiana tamin\u2019ny anaran\u2019i Jehovah hoe tsy hanome ny zanakavavintsika ho vadiny?\u201d",
        "8": "Hoy koa izy ireo: \u201cIza tamin\u2019ny fokon\u2019ny Israely no tsy niakatra teo anatrehan\u2019i Jehovah tany Mizpa?\u201d Ary hita fa tsy nisy nankao an-toby ho eo anivon\u2019ny fiangonana ny avy any Jabesi-gileada.",
        "9": "Fa rehefa natao ny fanisana ny olona, dia hita fa tsy nisy mponin\u2019i Jabesi-gileada na iray aza.",
        "10": "Koa naniraka lehilahy faran\u2019izay nahery fo niisa roa arivo sy iray alina ny vahoaka, ka nandidy azy hoe: \u201cMandehana, ka asio amin\u2019ny lelan-tsabatra ny mponin\u2019i Jabesi-gileada, na dia ny zaza amam-behivavy aza.",
        "11": "Ary izao no hataonareo: Aringano daholo ny lehilahy rehetra, sy ny vehivavy rehetra efa nanao firaisana tamin-dehilahy.\u201d",
        "12": "Kanefa nahita zazavavy efajato, izay virjiny mbola tsy nanao firaisana tamin-dehilahy, teo amin\u2019ny mponin\u2019i Jabesi-gileada izy ireo. Koa nentiny tao an-toby tany Silo, tany amin\u2019ny tany Kanana ireny.",
        "13": "Ary nandefa iraka ny vahoaka manontolo mba hiresaka tamin\u2019ny taranak\u2019i Benjamina, izay tao amin\u2019ny harambaton\u2019i Rimona, ka nitady fihavanana taminy.",
        "14": "Koa niverina ny Benjamita, tamin\u2019izany fotoana izany. Dia nomena azy ho vadiny ireo zazavavy izay notsimbinina fa tsy mba novonoina niaraka tamin\u2019ireo vehivavy hafa tao Jabesi-gileada. Tsy ampy anefa ny zazavavy hitan\u2019izy ireo tao.",
        "15": "Dia nalahelo noho ny amin\u2019ny Benjamita ny olona, satria nampisy fisaraham-bazana teo amin\u2019ny fokon\u2019ny Israely i Jehovah.",
        "16": "Koa hoy ny anti-panahin\u2019ny vahoaka: \u201cAhoana no hataontsika amin\u2019ireo lehilahy sisa tavela ireo mba hahazoany vady, satria efa naringana ny vehivavy teo amin\u2019ny fokon\u2019i Benjamina?\u201d",
        "17": "Dia hoy ireo: \u201cTokony hahazo lova ireo Benjamita afa-nandositra, mba tsy hisy foko ho fongana eo amin\u2019ny Israely.",
        "18": "Isika anefa tsy mahazo manome azy ny zanakavavintsika ho vadiny, satria efa nianiana ny zanak\u2019Israely hoe: \u2018Voaozona izay manome vady ho an\u2019ny Benjamita.\u2019\u201d",
        "19": "Farany, dia hoy izy ireo: \u201cMisy fety ho an\u2019i Jehovah fanao isan-taona any Silo, any avaratr\u2019i Betela, atsinanan\u2019ilay lalambe miakatra avy any Betela mankany Sekema, ary atsimon\u2019i Lebona.\u201d",
        "20": "Koa nandidy ny taranak\u2019i Benjamina izy ireo hoe: \u201cMandehana miafina ao amin\u2019ny tanimboaloboka.",
        "21": "Dia jereo ka rehefa mivoaka handihy manao faribolana ny zanakavavin\u2019i Silo, dia mivoaha avy ao amin\u2019ny tanimboaloboka, ka samia maka an-keriny amin\u2019ireo zanakavavin\u2019i Silo mba ho vadinareo, ary mandehana any amin\u2019ny tanin\u2019i Benjamina.",
        "22": "Ary raha mitory antsika ny rainy na ny anadahiny, dia izao no holazaintsika aminy: \u2018Aoka moa mba ho tsara fanahy aminay ianareo noho ny amin\u2019izy ireo e! Tsy nahazo vady ho an\u2019ny tsirairay mantsy izahay tamin\u2019ny ady. Ary tsy ianareo koa ange no nanome vady azy e! Raha izany mantsy dia ho meloka ianareo.\u2019\u201d",
        "23": "Dia izany tokoa no nataon\u2019ny taranak\u2019i Benjamina. Koa nitondra vady araka izay isany, avy tamin\u2019ireo vehivavy nandihy nanao faribolana, izy ireo. Nosamborin\u2019izy ireo ireny, dia lasa izy ireo niverina tany amin\u2019ny lovany, ka nanorina ny tan\u00e0na ary nonina tao.",
        "24": "Dia samy niparitaka niala teo ny zanak\u2019Israely, tamin\u2019izany fotoana izany. Koa samy nankany amin\u2019ny fokony sy ny fianakaviany avy izy ireo. Eny, niala teo izy ireo, ho any amin\u2019ny lovany avy.",
        "25": "Tsy nisy mpanjaka teo amin\u2019ny Israely tamin\u2019izany andro izany. Ary samy zatra nanao izay noheveriny fa nety ny olona."
    },
    "meta": {
        "name": "Mpitsara",
        "chapter_number": 21
    }
}