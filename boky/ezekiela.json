{
    "1": {
        "1": "Tamin\u2019ny andro fahadimin\u2019ny volana fahefatra, tamin\u2019ny taona fahatelopolo, dia nisokatra ny lanitra ka nahazo fahitana avy tamin\u2019Andriamanitra aho, tamin\u2019izaho teo amin\u2019ireo olona natao sesitany, teo amoron\u2019ny reniranon\u2019i Kebara.",
        "2": "Tamin\u2019ny andro fahadimin\u2019ny volana, izany hoe tamin\u2019ny taona fahadimy nanaovana sesitany an\u2019i Joiakina Mpanjaka,",
        "3": "dia tonga tamin\u2019i Ezekiela zanak\u2019i Bozy mpisorona ny tenin\u2019i Jehovah, teto amin\u2019ny tanin\u2019ny Kaldeanina, teo amoron\u2019ny reniranon\u2019i Kebara. Niasa tamin\u2019i Ezekiela koa ny tanan\u2019i Jehovah, teo amin\u2019io toerana io.",
        "4": "Ary hitako fa iny nisy rivo-mahery avy any avaratra, sy rahona matevina, ary afo nihovotrovotra. Namirapiratra ny manodidina an\u2019ilay rahona. Ary avy teo afovoan\u2019izy io, * dia nisy zavatra namirapiratra hoatran\u2019ny metaly nanjelatra, * avy teo afovoan\u2019ny afo.",
        "5": "Ary nisy hoatran\u2019ny zavamananaina efatra, avy teo afovoan\u2019izy io. Toy ny olombelona no fahitako azy ireo.",
        "6": "Samy nanana tarehy efatra sy elatra efatra izy tsirairay.",
        "7": "Nahitsy ny tongotr\u2019izy ireo, ary sahala amin\u2019ny kitron\u2019ny zanak\u2019omby ny faladiany. Nanjelanjelatra toy ny varahina nokosehina hangirana ny tongony.",
        "8": "Nisy tanan\u2019olombelona tao ambany elatr\u2019izy ireo, teo amin\u2019ny lafiny efatra. Samy nanana tarehy sy elatra izy efatra.",
        "9": "Nifampikasika ny tendron\u2019ny elatr\u2019izy ireo. Tsy nitodika izy ireo rehefa nandeha, fa samy nizotra tamin\u2019izay hitsiny avy.",
        "10": "Sahala amin\u2019izao ny tarehin\u2019izy ireo: Samy nanana tarehin\u2019olona izy efatra, ary tarehin-diona no teo ankavanana, ary samy nanana tarehin\u2019omby izy efatra teo ankavia. Samy nanana tarehim-boromahery koa izy efatra.",
        "11": "Toy izany ny tarehin\u2019izy ireo. Nivelatra niakatra ny elany. Nanana elatra roa nifandray tendro izy tsirairay, ary ny elany roa hafa kosa nanarona ny vatany.",
        "12": "Samy nizotra tamin\u2019izay hitsiny avy ny tsirairay taminy. Tany amin\u2019izay rehetra tian\u2019ny fanahy halehany no nandehanany. Tsy nitodika izy ireo rehefa nandeha.",
        "13": "Sahala amin\u2019ny vainafo no fahitako an\u2019ireo zavamananaina, ary nisy hoatran\u2019ny fanilo nivezivezy teo anelanelan\u2019izy ireo. Namirapiratra ny afo, ary nisy tselatra nivoaka avy tao amin\u2019ny afo.",
        "14": "Nandeha ireo zavamananaina ary niverina, ka hoatran\u2019ny tselatra no fahitana azy.",
        "15": "Ary raha mbola nijery an\u2019ireo zavamananaina aho, dia io fa nisy kodiarana iray teo amin\u2019ny tany, teo akaikin\u2019ny zavamananaina tsirairay, teo anilan\u2019ireo tarehy efatra nananan\u2019ny tsirairay.",
        "16": "Namirapiratra tahaka ny krizolita ny fahitako an\u2019ireo kodiarana sy ny bikabikany. Ary nitovy daholo izy efatra. Toy ny kodiarana ao anaty kodiarana no fahitana azy sy ny bikabikany.",
        "17": "Nizotra tamin\u2019ny lafiny efatra avy izy ireo rehefa nandeha, ary tsy nivily teny am-pandehanana.",
        "18": "Avo be ireo kodiarana ka nampahatahotra. Ary feno maso ny lafiny ivelany amin\u2019ireo kodiarana efatra.",
        "19": "Rehefa nandeha ireo zavamananaina, dia nandeha teo anilany koa ireo kodiarana. Ary rehefa niakatra niala tamin\u2019ny tany ireo zavamananaina, dia niakatra koa ireo kodiarana.",
        "20": "Tany amin\u2019izay rehetra tian\u2019ny fanahy halehany no nandehanany, satria tany no tian\u2019ny fanahy halehany. Dia nakarina niaraka tamin\u2019ireo ny kodiarana teo anilany, satria tao amin\u2019ny kodiarana ihany koa ilay fanahy tao amin\u2019ny zavamananaina.",
        "21": "Rehefa nandeha ireo, dia nandeha koa ny kodiarana. Ary rehefa nijanona ireo, dia nijanona koa ny kodiarana. Ary rehefa nakarina niala tamin\u2019ny tany ireo, dia nakarina niaraka tamin\u2019ireo koa ny kodiarana teo anilany, satria tao amin\u2019ny kodiarana ihany koa ilay fanahy tao amin\u2019ny zavamananaina.",
        "22": "Nisy hoatran\u2019ny zavatra fisaka ter\u1ef3 ambony lohan\u2019ireo zavamananaina. Toy ny ranomandry nanjelanjelatra sy nampitolagaga no fahitana azy, ary nivelatra teo ambony lohan\u2019izy ireo ilay izy.",
        "23": "Nivelatra nahitsy ny elatr\u2019izy ireo teo ambanin\u2019io zavatra fisaka io, ary nifampikasika ny tendrony. Samy nanana elatra roa nanarona ny ilan\u2019ny vatany izy tsirairay, ary nanana elatra roa hafa koa nanarona ny ilan\u2019ny vatany.",
        "24": "Rehefa nandeha izy ireo, dia reko ny feon\u2019ny elany, izay toy ny feon\u2019ny rano be, toy ny feon\u2019Ilay Mahery Indrindra, toy ny feon\u2019ny vahoaka be mitabataba, toy ny feon\u2019ny miaramila mitoby. Nampidinin\u2019izy ireo ny elany rehefa nijanona izy ireo.",
        "25": "Ary nisy feo re avy teny ambonin\u2019ilay zavatra fisaka teo ambonin\u2019ny lohan\u2019izy ireo. Nampidinin\u2019izy ireo ny elany rehefa nijanona izy ireo.",
        "26": "Nisy zavatra toy ny vato safira sy toy ny seza fiandrianana, ter\u1ef3 ambonin\u2019ilay zavatra fisaka teo ambony lohan\u2019izy ireo. Teo ambonin\u2019ilay toy ny seza fiandrianana izay ter\u1ef3 ambonin\u2019io zavatra fisaka io, dia nisy toy ny bikabikan\u2019olona sady hoatran\u2019ny olombelona, izay nipetraka teo amboniny.",
        "27": "Dia hitako fa nisy zavatra namirapiratra hoatran\u2019ny metaly nanjelatra * sy hoatran\u2019ny afo, nanodidina azy sy avy eo aminy, nanomboka teo amin\u2019ilay toy ny andilany no ho miakatra. Fa nanomboka teo amin\u2019ilay toy ny andilany no ho midina kosa, dia zavatra toy ny afo no hitako. Ary namirapiratra ny manodidina azy.",
        "28": "Nahita zavatra hoatran\u2019ny avana aho, dia avana miseho eny amin\u2019ny rahona rehefa mirotsaka ny orana. Sahala amin\u2019izany no fahitana an\u2019ilay namirapiratra nanodidina azy. Hoatran\u2019ny voninahitr\u2019i Jehovah no fahitana an\u2019ilay izy. Raha vao nahita izany aho, dia niankohoka ary nandre feon\u2019olona niteny."
    },
    "2": {
        "1": "Dia hoy izy tamiko: \u201cRy zanak\u2019olona, mitsang\u00e0na fa hiteny aminao aho.\u201d",
        "2": "Raha vao niteny tamiko izy, dia tonga tamiko ny fanahy ka io no nampitsangana ahy, mba handrenesako an\u2019Ilay miteny amiko.",
        "3": "Hoy koa izy tamiko: \u201cRy zanak\u2019olona, irahiko ho any amin\u2019ny taranak\u2019Israely ianao, dia any amin\u2019ireo firenena mpikomy izay nikomy tamiko. Fa nandika ny lal\u00e0ko izy ireo sy ny razany mandraka androany.",
        "4": "Ho any amin\u2019ny taranaka mpamingavinga sy mafy loha no anirahako anao. Koa izao lazaina aminy: \u2018Izao no nolazain\u2019i Jehovah Tompo Fara Tampony.\u2019",
        "5": "Koa na hihaino izy ireo na tsia, fa taranaka mpikomy izy, dia ho fantany tokoa fa efa nisy mpaminany teo aminy.",
        "6": "\u201cAry ianao, ry zanak\u2019olona, aza matahotra azy! Aza atahorana ny teniny, na dia misy olona mafy hatoka aza amin\u2019izy ireo ary na misy zavatra manindrontsindrona anao aza. Fa eo anivon\u2019ny maingoka ianao no monina. Aza atahorana ny teniny, ary aza atao mampihorohoro anao ny tarehiny, fa taranaka mpikomy izy.",
        "7": "Holazainao amin\u2019izy ireo ny teniko na hihaino izy na tsia, satria mpikomy izy.",
        "8": "\u201cAry ianao, ry zanak\u2019olona, henoy izay lazaiko aminao. Aza mikomy tahaka an\u2019io taranaka mpikomy io. Sokafy ny vavanao ka hano izay omeko anao.\u201d",
        "9": "Koa nijery aho, dia iny fa nisy tanana nitsotra nankeo amiko sady nihazona horonam-boky.",
        "10": "Dia novelariny tsikelikely teo anatrehako ilay horonam-boky. Nisy soratra ambadika sy ambadika ilay izy. Hira fisaonana no voasoratra tao, ary koa fanehoana alahelo sy fahoriana."
    },
    "3": {
        "1": "Ary hoy izy tamiko: \u201cRy zanak\u2019olona, hano izay hitanao. Hano io horonam-boky io, dia mandehana ka mitenena amin\u2019ny taranak\u2019Israely.\u201d",
        "2": "Koa nosokafako ny vavako, ary nampihinaniny ahy tsikelikely ilay horonam-boky.",
        "3": "Dia hoy indray izy tamiko: \u201cRy zanak\u2019olona, mihin\u00e0na ary ataovy izay hahavoky ny kibonao, ka fenoy an\u2019ity horonam-boky omeko anao ity ny tsinainao.\u201d Koa nihinana aho, ary mamy toy ny tantely ilay izy, tao am-bavako.",
        "4": "Hoy ihany izy tamiko: \u201cRy zanak\u2019olona, mandehana mankany amin\u2019ny taranak\u2019Israely, ka lazao aminy ny teniko.",
        "5": "Tsy any amin\u2019ny firenena mampiasa fiteny sarotra azo na mampiasa fiteny hafahafa mantsy no anirahana anao, fa any amin\u2019ny taranak\u2019Israely.",
        "6": "Ary tsy irahina any amin\u2019ny firenena maro mampiasa fiteny sarotra azo ianao, na any amin\u2019ny firenena mampiasa fiteny hafahafa, izay mampiasa teny tsy azonao. Raha tany amin\u2019ireny anefa no nanirahako anao, dia ho nihaino anao ireny.",
        "7": "Fa ny taranak\u2019Israely kosa tsy te hihaino anao, satria tsy te hihaino ahy izy ireo. Mafy hatoka sy mafy loha daholo mantsy ny taranak\u2019Israely.",
        "8": "Ataoko mafy hoatran\u2019ny tarehin\u2019izy ireo ny tarehinao, ary ny handrinao ataoko mafy hoatran\u2019ny handriny.",
        "9": "Ataoko mafy hoatran\u2019ny diamondra, eny, mafy noho ny vatoafo, ny handrinao. Aza matahotra azy ary aza atao mampihorohoro anao ny tarehiny, fa taranaka mpikomy izy.\u201d",
        "10": "Hoy koa izy tamiko: \u201cRy zanak\u2019olona, alatsaho ao am-ponao ny teny rehetra holazaiko aminao, ary aoka ianao hanongilan-tsofina hihaino izany.",
        "11": "Dia mandehana mankany amin\u2019ireo olona natao sesitany, dia any amin\u2019ny zanaky ny firenenao, ka na hihaino izy na tsia, dia mitenena aminy ary lazao hoe: \u2018Izao no nolazain\u2019i Jehovah Tompo Fara Tampony.\u2019\u201d",
        "12": "Ary nisy fanahy * nitondra ahy, ka nandre feon-javatra nifofofofo aho tao aoriako, nanao hoe: \u201cHoderaina anie ny voninahitr\u2019i Jehovah, any amin\u2019ny toerana misy Azy!\u201d",
        "13": "Dia re ny feon\u2019ny elatr\u2019ireo zavamananaina rehefa nifampikasika. Re koa ny feon\u2019ny kodiarana teo akaikiny, sy ilay feon-javatra nifofofofo.",
        "14": "Nentin\u2019ny fanahy aho ka lasa. Dia nandeha aho, ary sosotra * sy tezitra mafy aho tao anatiko tao. Ary niasa tamiko ny tana-maherin\u2019i Jehovah.",
        "15": "Koa nankany Tela-abiba aho, tany amin\u2019ireo olona natao sesitany, izay nonina teo amoron\u2019ny reniranon\u2019i Kebara. Ary nonina teo amin\u2019izay nonenan\u2019izy ireo aho. Dia nipetraka tany fito andro aho, ary tsy nahateny tsy nahavolana teo anivon\u2019izy ireo aho.",
        "16": "Rehefa tapitra ny fito andro, dia tonga tamiko ny tenin\u2019i Jehovah hoe:",
        "17": "\u201cRy zanak\u2019olona, ataoko mpitily ho an\u2019ny taranak\u2019Israely ianao. Koa henoy ny teny aloaky ny vavako, ary lazao amin\u2019izy ireo ny fampitandremana omeko.",
        "18": "Raha hoy aho amin\u2019ny ratsy fanahy: \u2018Ho faty tokoa ianao\u2019, nefa tsy mampitandrina azy ianao, na milaza teny fampitandremana an\u2019ilay ratsy fanahy mba hialany amin\u2019ny lalan-dratsiny ka hahavelona azy, dia ho faty noho ny fahadisoany izy satria ratsy fanahy, fa ianao kosa hataoko ampamoaka noho ny amin\u2019ny rany.",
        "19": "Fa raha nampitandrina ny ratsy fanahy kosa ianao, fa izy no tsy miala amin\u2019ny faharatsiany sy ny lalan-dratsiny, dia ho faty noho ny fahadisoany izy, fa ianao kosa hahavonjy ny ainao.",
        "20": "Ary raha miala amin\u2019ny lalan\u2019ny fahamarinana ny olo-marina ka manao ny tsy rariny, ary hasiako vato mahatafintohina eo anoloany, dia ho faty izy satria tsy nampitandrina azy ianao. Ho faty noho ny fahotany izy, ary tsy hotsarovana ny fahamarinana nataony. Fa ianao * kosa hataoko ampamoaka noho ny amin\u2019ny rany.",
        "21": "Ary raha mampitandrina ny olo-marina ianao mba tsy hanotany, ka tsy manota tokoa izy, dia ho velona tokoa izy satria efa nampitandremanao, ary ho voavonjinao koa ny ainao.\u201d",
        "22": "Ary niasa tamiko ny tanan\u2019i Jehovah tamin\u2019izaho tany, ka hoy izy tamiko: \u201cMitsang\u00e0na ka mandehana eny amin\u2019ny tany lemaka, fa eny aho no hiteny aminao.\u201d",
        "23": "Dia nitsangana aho ka nankeny amin\u2019ny tany lemaka, ary io fa teo ny voninahitr\u2019i Jehovah, toy ilay voninahitra efa hitako tany amoron\u2019ny reniranon\u2019i Kebara. Koa niankohoka aho.",
        "24": "Ary niditra tao anatiko ny fanahy ka nampitsangana ahy. Dia niteny tamiko Andriamanitra ka nanao hoe: \u201cMandehana mihidy ao an-tranonao.",
        "25": "Ary hogejain\u2019ny olona amin\u2019ny tady ianao, ry zanak\u2019olona, ka hofatorany mba tsy ho afa-mivoaka hankany aminy.",
        "26": "Hataoko miraikitra amin\u2019ny lanilaninao ny lelanao ka ho moana tokoa ianao. Ary amin\u2019izy ireo, dia tsy ho mpananatra azy ianao, satria taranaka mpikomy izy.",
        "27": "Fa hosokafako ny vavanao rehefa miteny aminao aho, ka izao no holazainao amin\u2019izy ireo: \u2018Izao no nolazain\u2019i Jehovah Tompo Fara Tampony.\u2019 Aoka hihaino izay te hihaino, ary aoka tsy hihaino izay tsy te hihaino, fa taranaka mpikomy izy."
    },
    "4": {
        "1": "\u201cAry ianao, ry zanak\u2019olona, mak\u00e0 biriky, ka apetraho eo anatrehanao ary sorito eo an-tampony ny sarin\u2019ny tan\u00e0nan\u2019i Jerosalema.",
        "2": "Dia ataovy fahirano izy io, ka manang\u00e0na manda sy tovon-tany * hanaovana fahirano azy. Manorena koa toby hanafihana azy, ary asio lohondry vy * manodidina azy mba handravana azy.",
        "3": "Mak\u00e0 lasitra vy fanaova-mofo ka atsangano toy ny manda vy eo anelanelanao sy ilay tan\u00e0na, ary ataovy manatrika azy ny tarehinao. Dia hatao fahirano ilay tan\u00e0na, ka ianao no hanao fahirano azy. Ho famantarana ho an\u2019ny taranak\u2019Israely izany.",
        "4": "\u201cMandria amin\u2019ny ilanao havia, fa eo amin\u2019io ilany io no hametrahanao ny fahadisoan\u2019ny taranak\u2019Israely. Ny isan\u2019ny andro handrianao amin\u2019ny ilanao havia no hitondranao ny fahadisoan\u2019izy ireo.",
        "5": "Holazaiko aminao ny isan\u2019ny taona naharetan\u2019ny fahadisoan\u2019izy ireo, dia sivifolo sy telonjato andro. Koa ento ny fahadisoan\u2019ny taranak\u2019Israely,",
        "6": "ary vitao hatramin\u2019ny farany ireo andro ireo. \u201cDia mandria indray amin\u2019ny ilanao havanana ka ento mandritra ny efapolo andro ny fahadisoan\u2019ny taranak\u2019i Joda. Andro iray hosoloako taona iray, eny, andro iray hosoloana taona iray.",
        "7": "Ataovy manatrika an\u2019i Jerosalema atao fahirano ny tarehinao, ary ataovy mihanjahanja ny sandrinao, ka maminania ny amin\u2019ny loza hanjo an\u2019ilay tan\u00e0na.",
        "8": "\u201cHofatorako amin\u2019ny tady ianao mba tsy hahafahanao hivadi-mandry, mandra-pamitanao ny andro anaovanao fahirano azy.",
        "9": "\u201cMak\u00e0 varimbazaha sy vary orza sy tsaramaso be sy lantihy sy ampemby ary vary spelta, ka afangaroy ao anaty vilany iray ary anaovy mofo ho anao, mandritra ireo andro andrianao amin\u2019ny ilanao. Hihinana izany ianao mandritra ny sivifolo sy telonjato andro.",
        "10": "Hoferana ho sekely roapolo isan\u2019andro ny lanjan\u2019ny sakafo hohaninao, ary ataovy tsikelikely ny fihinananao azy.",
        "11": "\u201cRano afatra koa no hosotroinao, dia ampahenin\u2019ny hina, * ary ataovy tsikelikely ny fisotronao azy.",
        "12": "\u201cHohaninao toy ny mofo boribory natao tamin\u2019ny vary orza ilay izy, ary dikin\u2019olona mivaingambaingana sy efa maina no hataonao kitay handrahoanao azy, eo imason\u2019izy ireo.\u201d",
        "13": "Dia hoy ihany i Jehovah: \u201cToy izany no hihinanan\u2019ny zanak\u2019Israely mofo maloto * any amin\u2019ireo firenena hanaparitahako azy.\u201d",
        "14": "Koa hoy aho: \u201cIndrisy, Jehovah Tompo Fara Tampony \u00f4! Tsy olona maloto ange aho e! Ary mbola tsy nihinana biby maty ho azy aho na nihinana biby noviraviraim-biby, hatramin\u2019ny fahazazako ka hatramin\u2019izao. Ary mbola tsy niditra tamin\u2019ny vavako ny hena maloto.\u201d",
        "15": "Koa hoy izy tamiko: \u201cTain\u2019omby \u00e0ry no homeko hampiasainao fa tsy dikin\u2019olona, ka izay no ataovy kitay handrahoanao ny mofonao.\u201d",
        "16": "Dia hoy ihany izy tamiko: \u201cRy zanak\u2019olona, hotapahiko ny hazo fihantonan\u2019ny mofo boribory * ao Jerosalema, ka hoferana ny lanjan\u2019ny mofo hohanin\u2019ny olona, ary hohaniny ao anatin\u2019ny tebiteby izany. Rano afatra no hosotroiny, ary hosotroiny ao anatin\u2019ny horohoro izany.",
        "17": "Amin\u2019izay dia ho ory mofo sy rano izy ireo, ary ho gaga izy ireo sady hifampijerijery. Ary ho lany hery izy ireo, noho ny fahadisoany."
    },
    "5": {
        "1": "\u201cAry ianao, ry zanak\u2019olona, mak\u00e0 sabatra maranitra, ka ataovy toy ny harezan\u2019ny mpanety izany. Kakaso amin\u2019iny ny lohanao ary esory amin\u2019iny koa ny volombavanao. Dia mak\u00e0 mizana ary tsinjarao ilay volo,",
        "2": "ka ny ampahatelony hodoranao eo afovoan-tan\u00e0na, raha vao tapitra ny andro anaovana fahirano azy. Ary alaivo kosa ny ampahatelony ka asio amin\u2019ny sabatra, any amin\u2019ny lafiny rehetra amin\u2019ilay tan\u00e0na. Ny ampahatelony sisa kosa aelezo eny amin\u2019ny rivotra, ary hanatsoaka sabatra aho hamelezana azy ireo.",
        "3": "\u201cAkao kely io farany io, ary fonosy ao anaty akanjonao.",
        "4": "Akao indray ilay izy ka atsipazo ao anaty afo ary dory tanteraka. Avy amin\u2019io afo io no hivoahan\u2019ny afo handoro ny taranak\u2019Israely manontolo.",
        "5": "\u201cIzao no nolazain\u2019i Jehovah Tompo Fara Tampony: \u2018Jerosalema izany! Nataoko teo anivon\u2019ireo firenena izy, ka tany maro no manodidina azy.",
        "6": "Nikomy tsy nanaraka ny didim-pitsarako izy, ka nanao ratsy mihoatra noho ireo firenena. Ary nikomy tsy nitandrina ny lal\u00e0ko, mihoatra noho ireo tany manodidina azy, izy. Fa nolaviny ny didim-pitsarako ary tsy notandremany ny lal\u00e0ko.\u2019",
        "7": "\u201cDia izao no nolazain\u2019i Jehovah Tompo Fara Tampony: \u2018Koa satria sarotra fehezina mihoatra noho ireo firenena manodidina anareo ianareo, ka tsy nitandrina ny lal\u00e0ko na nanatanteraka ny didim-pitsarako, fa ny didim-pitsaran\u2019ireo firenena manodidina anareo indray no notanterahinareo,",
        "8": "dia izao no nolazain\u2019i Jehovah Tompo Fara Tampony: \u201cIzaho mihitsy no hamely anao, ry tan\u00e0na \u00f4! Hampihatra didim-pitsarana aminao eo imason\u2019ireo firenena aho.",
        "9": "Zavatra mbola tsy nataoko mihitsy sady tsy hataoko intsony no hataoko eo aminao, noho ny zava-maharikoriko rehetra nataonao.",
        "10": "\u201c\u2018\u201cKoa hisy ray hihinan-janaka, eo aminao. Ary hisy koa zanaka hihinana ny rainy. Hampihatra didim-pitsarana aminao aho ary haeliko any amin\u2019ny vazan-tany efatra * ny sisa rehetra eo aminao.\u201d\u2019",
        "11": "\u201c\u2018Raha mbola velona koa aho\u2019, hoy i Jehovah Tompo Fara Tampony, \u2018dia izaho mihitsy no hanao izay hahavitsy anareo, ka tsy hiantra anareo ny masoko ary tsy hangoraka anareo aho, satria ny toerako masina no nolotoinareo tamin\u2019ireo zava-maharikoriko sy zava-mahatsiravina rehetra nataonareo.",
        "12": "Ny ampahatelonareo ho fatin\u2019ny areti-mandringana sy ho ripaky ny mosary eo anivonareo. Ary ny ampahatelony kosa ho lavon-tsabatra manodidina anareo. Ny ampahatelony sisa kosa haeliko any amin\u2019ny vazan-tany efatra, ary hanatsoaka sabatra aho hamelezana azy ireo.",
        "13": "Tsy ho tezitra amin\u2019izy ireo intsony aho sady hampitony ny fahatezerako, ka hampionon-tena. Rehefa avy nanampatra ny fahatezerako tamin\u2019izy ireo aho, dia tsy maintsy ho fantany fa izaho Jehovah no niteny, satria mitaky ny hanompoana ahy irery ihany aho.",
        "14": "\u201c\u2018Hataoko rava tanteraka sy ho fandatsa ianao, eo amin\u2019ireo firenena manodidina anao sy eo imason\u2019ny mpandalo rehetra.",
        "15": "Handatsa sy hanevateva anao ny firenena manodidina anao, ka ho anatra ho azy ianao ary hihorohoro izy ireo noho izay nanjo anao, rehefa hampihariko eo aminao ny didim-pitsarako. Ho tezitra sy vinitra ary hananatra anao amin-katezerana aho amin\u2019izay fotoana izay. Izaho Jehovah no miteny izany.",
        "16": "\u201c\u2018Zana-tsip\u00ecka mahafaty, izany hoe mosary, no halefako amin\u2019izy ireo mba haharingana azy. Izany zana-tsip\u00ecka izany no halefako aminareo mba haharingana anareo. Koa hataoko mafy kokoa ny mosary hahazo anareo, ary hotapahiko ny hazo fihantonan\u2019ny mofo boribory fihinanareo.",
        "17": "Handefa mosary sy bibidia masiaka hamely anareo aho, ka hataony fongana ny zanakareo. Hisy areti-mandringana sy ra mandriaka ao aminao, ary hataoko mamely anao ny sabatra. Izaho Jehovah no miteny izany.\u2019\u201d"
    },
    "6": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, mitodiha any amin\u2019ireo tendrombohitr\u2019i Israely, ary maminania ny amin\u2019izay hanjo an\u2019ireo,",
        "3": "ka lazao hoe: \u2018Ry tendrombohitr\u2019i Israely \u00f4, henoy ny tenin\u2019i Jehovah Tompo Fara Tampony: Izao no nolazain\u2019i Jehovah Tompo Fara Tampony amin\u2019ireo tendrombohitra sy havoana sy renirano ary lohasaha: \u201cHo avy aho ka hamely anareo amin\u2019ny sabatra, ary horavako tokoa ny toerana avo eo aminareo.",
        "4": "Horavana ireo alitaranareo, ary hopotehina ny fandoroanareo emboka manitra. Hataoko miampatrampatra eo anoloan\u2019ny sampinareo maharikoriko * ny fatinareo.",
        "5": "Hataoko eo anoloan\u2019ny sampiny maharikoriko ny fatin\u2019ny zanak\u2019Israely, ary ny taolanareo haparitako manodidina ny alitaranareo.",
        "6": "Any amin\u2019izay rehetra onenanareo, dia ho aolo ny tan\u00e0na ary horavana ny toerana avo, mba ho aolo. Amin\u2019izay dia ho rava ny alitaranareo ka hirodana, ary tsy hisy intsony ireo sampinareo maharikoriko, hopotipotehina ny fandoroanareo emboka manitra, ary ho fongana ny zavatra namboarinareo.",
        "7": "Dia hiampatrampatra eo aminareo ny fatin\u2019ny voavono, ka tsy maintsy ho fantatrareo fa izaho no Jehovah.",
        "8": "\u201c\u2018\u201cHavelako hisy sisa ihany anefa aminareo, dia ireo tsy matin-tsabatra any amin\u2019ireo firenena, rehefa haparitaka any amin\u2019ny tany samy hafa ianareo.",
        "9": "Dia hahatsiaro ahy ireo sisa tavela ireo, any amin\u2019ireo firenena hitondrana azy ho babo. Hotsaroan\u2019izy ireo koa fa ory dia ory aho satria tia fijangajangana ny fon\u2019izy ireo ka niala tamiko, ary mibanjina an\u2019ireny sampiny maharikoriko ireny ny mason\u2019izy ireo noho ny fikendrena hijangajanga. Koa ho hita eo amin\u2019ny endrik\u2019izy ireo fa haharikoriko azy ny zava-dratsy vitany, dia ny zava-mahatsiravina rehetra nataony.",
        "10": "Dia tsy maintsy ho fantany fa izaho no Jehovah. Tsy niteniteny foana tokoa aho rehefa nilaza fa hahatonga izany loza izany amin\u2019izy ireo.\u201d\u2019",
        "11": "\u201cIzao no nolazain\u2019i Jehovah Tompo Fara Tampony: \u2018Mitehafa ho fanehoanao ny alahelonao, ary atont\u00f2ny amin\u2019ny tany ny tongotrao, ka milaz\u00e0 hoe: \u201cIndrisy!\u201d, noho ny zava-dratsy rehetra maharikoriko nataon\u2019ny taranak\u2019Israely, satria ho lavon\u2019ny sabatra sy ny mosary ary ny areti-mandringana izy ireo.",
        "12": "Ho fatin\u2019ny areti-mandringana ny any lavitra, fa ho lavon-tsabatra kosa ny eo akaiky, ary ho fatin\u2019ny mosary ny sisa tavela sy ny voatsimbina. Dia hanampatra ny fahatezerako amin\u2019izy ireo aho.",
        "13": "Koa tsy maintsy ho fantatrareo fa izaho no Jehovah rehefa hiampatrampatra eny rehetra eny ny fatiny, dia eny akaikin\u2019ireo sampiny maharikoriko, eny amin\u2019ny manodidina ny alitarany, eny amin\u2019ny havoana avo rehetra, eny an-tampon-tendrombohitra rehetra, eny ambanin\u2019ny hazo midoroboka rehetra ary eny ambanin\u2019ny hazobe maro rantsana rehetra, izany hoe eny amin\u2019ny toerana nanolorany hanitra mampitony mba ho an\u2019ireo sampiny maharikoriko rehetra.",
        "14": "Ary haninjitra ny tanako hamely azy ireo aho ka hataoko lao tsy misy mponina ny taniny any amin\u2019izay rehetra onenan\u2019izy ireo, eny, ho lao mihoatra noho ilay tany efitra any akaikin\u2019i Dibla. Dia tsy maintsy ho fantany fa izaho no Jehovah.\u2019\u201d"
    },
    "7": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, izao no nolazain\u2019i Jehovah Tompo Fara Tampony, amin\u2019ny tanin\u2019ny Israely: \u2018Ny farany! Tonga ny farany ho an\u2019ny vazan-tany efatra!",
        "3": "Tonga aminao tokoa izao ny farany, ary hampihatra ny fahatezerako aminao aho, ka hitsara anao araka izay nataonao, ary hataoko mizaka ny vokatry ny zava-maharikoriko rehetra nataonao ianao.",
        "4": "Tsy hiantra anao ny masoko ary tsy hangoraka anao aho, fa hataoko mizaka ny valin\u2019ny nataonao ianao, ary ho tsapanao fa mivaly aminao ny vokatr\u2019ireo zava-maharikoriko nataonao. Dia tsy maintsy ho fantatrareo fa izaho no Jehovah.\u2019",
        "5": "\u201cIzao no nolazain\u2019i Jehovah Tompo Fara Tampony: \u2018Ho avy ny loza! Ho avy tokoa ny loza mbola tsy nisy toy izany!",
        "6": "Ho avy ny farany. Eny, ho avy ny farany, izay hifoha hamely anao. Ho avy tokoa izy.",
        "7": "Hasiana fehiloha ianao, ry mponin\u2019ilay tany. Ho avy ny fotoana, ary efa antomotra ny andro. Olona misahotaka no re, fa tsy horakora-pifaliana eny an-tendrombohitra.",
        "8": "\u201c\u2018Kely sisa dia hampihatra ny fahatezerako aminao aho, ary hanampatra ny fahavinirako aminao, ka hitsara anao araka izay nataonao, ary hataoko mizaka ny vokatry ny zava-maharikoriko rehetra nataonao ianao.",
        "9": "Tsy hiantra ny masoko ary tsy hangoraka aho. Hovaliako araka ny nataonao ianao, ary ho tsapanao fa mivaly aminao ny vokatr\u2019ireo zava-maharikoriko nataonao. Dia tsy maintsy ho fantatrareo fa izaho Jehovah no mamely anareo.",
        "10": "\u201c\u2018Oay! Ilay andro! Ho avy ilay andro! Efa nivoaka ilay fehiloha. Efa namony ilay tsorakazo. Efa nitsimoka ny fireharehana.",
        "11": "Nitombo ny herisetra ka nanjary tsorakazo famaizana an\u2019ireo mpanao ratsy. Tsy avy amin\u2019izy ireo izany, na avy amin\u2019ny harenany, na avy amin\u2019ny tenany. Tsy mendrika izy ireo.",
        "12": "Ho avy ny fotoana. Eny, ho avy ny andro. Koa aoka tsy hifaly izay nividy, ary aoka tsy halahelo izay nivarotra, satria hiharan\u2019ny fahatezerana mafy ny vahoaka manontolo.",
        "13": "Fa tsy hiverina amin\u2019ilay nivarotra intsony izay namidiny, na dia mbola anisan\u2019ny velona aza ilay nivarotra. Fa hihatra amin\u2019ny vahoaka manontolo ilay fahitana. Tsy hisy hiverina izy ireo. Ary samy tsy hahavita hiaro ny ainy izy ireo, na dia hanao fahadisoana aza.",
        "14": "\u201c\u2018Nitsoka trompetra izy ireo ary nasaina niomana ny rehetra, nefa tsy nisy nandeha niady, satria tezitra mafy amin\u2019ny vahoaka manontolo aho.",
        "15": "Sabatra no eny ivelany, ary areti-mandringana sy mosary no ao anatiny. Ho fatin-tsabatra izay eny an-tsaha, ary izay ao an-tan\u00e0na kosa ho ripaky ny mosary sy ny areti-mandringana.",
        "16": "Ho afa-mandositra ireo afa-mandositra, ary ho toy ny voromailala eny an-dohasaha izy ireo, eny an-tendrombohitra. Samy hitoreo toy ny voromailala izy rehetra noho ny fahadisoany.",
        "17": "Hiraviravy tanana daholo izy ireo, ary hisy rano hitete * eo amin\u2019ny lohalika rehetra.",
        "18": "Misikina lamba gony izy ireo ary tora-kovitra. Hita eny amin\u2019ny endrik\u2019izy rehetra fa menatra izy, ary nosolaina ny lohan\u2019izy rehetra.",
        "19": "\u201c\u2018Hatsipiny eny an-dalana ny volafotsiny, ary haharikoriko azy ny volamenany. Tsy hahavonjy azy na ny volafotsiny na ny volamenany, amin\u2019ny andro fahatezeran\u2019i Jehovah. Tsy ho afa-po izy ireo ary tsy ho voky ny kibony, satria nanjary vato mahatafintohina azy ny harenany, ka nahatonga azy hanao fahadisoana.",
        "20": "Ary nataony rehareha ny hatsaran\u2019ny haingony. Volafotsy sy volamena no nanaovany an\u2019ireo sary maharikoriko sy zava-mahatsiravina nivavahany. Koa hataoko lasa zava-maharikoriko azy ny volafotsiny sy ny volamenany.",
        "21": "Havelako horobain\u2019ny hafa firenena sy hobaboin\u2019ny ratsy fanahy eto an-tany ireny, ka hozimbazimbainy.",
        "22": "\u201c\u2018Hihodina tsy hiatrika azy ireo aho, ary hozimbazimbainy ny toerana miafina misy ahy. Hisy mpandroba hiditra ao ka hanazimbazimba an\u2019ilay toerana.",
        "23": "\u201c\u2018Manamboara rojo vy, fa didim-pitsarana voapentimpentin\u2019ny ra no mameno an\u2019ilay tany, ary feno herisetra ny tan\u00e0na.",
        "24": "Firenena faran\u2019izay ratsy fanahy no hoentiko hamely azy ireo ka halain\u2019ireny ny tranony. Hatsahatro ny fireharehan\u2019ny mahery, ary hozimbazimbaina ny toerana masin\u2019izy ireo.",
        "25": "Hijaly izy ireo, ka hitady fiadanana nefa tsy hisy izany.",
        "26": "Hifanesisesy ny fahoriana sy ny vaovao ratsy. Ary hitady fahitana avy amin\u2019ny mpaminany ny olona. Ho zava-poana ny lal\u00e0na eo am-bavan\u2019ny mpisorona, ary ho zava-poana koa ny torohevitra avy amin\u2019ny anti-panahy.",
        "27": "Hisaona ny mpanjaka, ary hitafy famoizam-po ny mpiadidy. Ho sahiran-tsaina ny vahoaka * ka hangovitra ny tanany. Hovaliako araka ny nataony izy ireo, ary hotsaraiko araka izay nitsarany ny hafa. Dia tsy maintsy ho fantany fa izaho no Jehovah.\u2019\u201d"
    },
    "8": {
        "1": "Tamin\u2019ny andro fahadimin\u2019ny volana fahenina, tamin\u2019ny taona fahenina, raha nipetrapetraka tao an-tranoko aho ary nipetraka teo anoloako ny anti-panahin\u2019i Joda, dia niasa tamiko ny tanan\u2019i Jehovah Tompo Fara Tampony.",
        "2": "Ary nijery aho ka zavatra hoatran\u2019ny afo no hitako. Nanomboka teo amin\u2019ilay toy ny andilany no ho midina dia nisy afo. Fa nanomboka teo amin\u2019ny andilany no ho miakatra kosa, nisy hoatran\u2019ny namirapiratra toy ny metaly nanjelatra. *",
        "3": "Dia nisy hoatran\u2019ny tanana hitako natsotrany, ka noraisiny tamin\u2019ny volon-dohako aho. Koa nisy fanahy * nanainga ahy ho eo anelanelan\u2019ny tany sy ny lanitra, ka nitondra ahy tany Jerosalema, tao anatin\u2019ny fahitana avy tamin\u2019Andriamanitra. Nentiny ho eo amin\u2019ny fidirana amin\u2019ilay vavahady anatiny, izay mitodika mianavaratra, aho. Teo no nisy an\u2019ilay sampy izay mahatonga an\u2019Andriamanitra ho saro-piaro.",
        "4": "Ary io fa teo ny voninahitr\u2019ilay Andriamanitry ny Israely, ary sahala amin\u2019ilay hitako tao amin\u2019ny tany lemaka ilay izy.",
        "5": "Dia hoy izy tamiko: \u201cRy zanak\u2019olona, atopazo mianavaratra ny masonao, azafady!\u201d Dia natopiko nianavaratra ny masoko, ka hitako teo avaratr\u2019ilay vavahady mankeo amin\u2019ny alitara, teo amin\u2019ny fidirana, ilay sampy izay mahatonga an\u2019Andriamanitra ho saro-piaro.",
        "6": "Hoy indray izy tamiko: \u201cRy zanak\u2019olona, hitanao ve ny zavatra tena maharikoriko ataon\u2019izy ireo, dia ny zavatra ataon\u2019ny taranak\u2019Israely eto mba hanalavirako ny toerako masina? Mbola hahita zavatra hafa tena maharikoriko koa anefa ianao.\u201d",
        "7": "Koa nentiny teo amin\u2019ny fidirana mankao an-tokotany aho, ka rehefa nijery aho dia nahita lavaka iray teo amin\u2019ny rindrina.",
        "8": "Ary hoy izy tamiko: \u201cRy zanak\u2019olona, loahy ilay rindrina, azafady!\u201d Dia noloahako tsikelikely ilay rindrina, ka nahita fidirana iray aho.",
        "9": "Hoy indray izy tamiko: \u201cMidira ka jereo ny zava-dratsy maharikoriko ataon\u2019izy ireo ao.\u201d",
        "10": "Koa niditra aho, ary nijery ka nahita sarina biby mandady sy biby maharikoriko ary sarin\u2019ny sampy mahatsiravina rehetran\u2019ny taranak\u2019Israely. Voasokitra teny amin\u2019ny rindrina manontolo izany rehetra izany.",
        "11": "Anti-panahy fitopolo anisan\u2019ny taranak\u2019Israely no nijoro teo anoloan\u2019ireny, ary niara-nijoro tamin\u2019izy ireo teo i Jazania zanak\u2019i Safana. Samy nitondra ny fitaovany fandoroana emboka manitra izy ireo, ary niakatra ny hanitr\u2019ilay emboka manitra nodorana.",
        "12": "Ary hoy izy tamiko: \u201cHitanao ve, ry zanak\u2019olona, izay ataon\u2019ny anti-panahin\u2019ny taranak\u2019Israely ao amin\u2019ny maizina, dia izay ataon\u2019izy tsirairay ao amin\u2019ireo efitrano anatiny misy ireo sary sokitra? Hoy mantsy izy ireo: \u2018Tsy mahita antsika i Jehovah! Efa nafoin\u2019i Jehovah ny tanintsika!\u2019\u201d",
        "13": "Hoy ihany izy tamiko: \u201cMbola hahita zavatra hafa tena maharikoriko ataon\u2019izy ireo koa ianao.\u201d",
        "14": "Koa nentiny teo amin\u2019ny fidirana amin\u2019ny vavahadin\u2019ny tranon\u2019i Jehovah, izay manandrify ny avaratra, aho. Dia nahita vehivavy nipetraka teo aho ary nitomany an\u2019ilay andriamanitra atao hoe Tamoza izy ireo.",
        "15": "Hoy indray izy tamiko: \u201cHitanao ve izao, ry zanak\u2019olona? Mbola ho ratsy kokoa noho ireo anefa ny zavatra tena maharikoriko ho hitanao!\u201d",
        "16": "Dia nentiny tao amin\u2019ny tokotany anatiny misy ny tranon\u2019i Jehovah aho, ary indreo fa nisy lehilahy tokotokony ho dimy amby roapolo, teo amin\u2019ny fidirana mankao amin\u2019ny tempolin\u2019i Jehovah, teo anelanelan\u2019ny tilikambo fidirana sy ny alitara. Niamboho ny tempolin\u2019i Jehovah izy ireo, ka nitodika niantsinanana. Niankohoka niantsinanana, nanandrify ny masoandro, izy ireo.",
        "17": "Hoy ihany izy tamiko: \u201cHitanao ve izao, ry zanak\u2019olona? Angaha mbola tsy ampy an\u2019ireo taranak\u2019i Joda ny zava-maharikoriko ataony eto, no mbola fenoiny herisetra koa ny tany ka manao izay hampahatezitra ahy indray izy ireo? Ataony eo amin\u2019ny oroko mihitsy ilay rantsankazo.",
        "18": "Koa hanampatra ny fahatezerako aho. Tsy hiantra azy ireo ny masoko, ary tsy hangoraka azy ireo aho. Dia hitalaho mafy eo an-tsofiko tokoa izy ireo, fa tsy hihaino azy aho.\u201d"
    },
    "9": {
        "1": "Ary reko izy niantsoantso mafy hoe: \u201cManat\u00f2na ianareo izay irahina handrava an\u2019ilay tan\u00e0na, ary samia mitondra ny fitaovam-piadiany mba handringanana!\u201d",
        "2": "Koa indreny fa nisy lehilahy enina avy tany amin\u2019ilay vavahady ambony izay manandrify ny avaratra. Samy nitondra ny fitaovam-piadiany famotipotehana izy ireo. Ary nisy lehilahy iray nanao akanjo rongony, niaraka tamin\u2019izy ireo. Nisy fitoeran-dranomainty fampiasan\u2019ny mpitan-tsoratra, teo amin\u2019ny andilany. Dia niditra ireo ka nijoro teo anilan\u2019ny alitara varahina.",
        "3": "Ary niakatra avy teo ambonin\u2019ireo kerobima ny voninahitr\u2019ilay Andriamanitry ny Israely, ka nankeo amin\u2019ny tokonan\u2019ilay trano. Dia nantsoin\u2019Andriamanitra ilay lehilahy nanao akanjo rongony, izay nisy fitoeran-dranomaintin\u2019ny mpitan-tsoratra teo amin\u2019ny andilany.",
        "4": "Hoy i Jehovah taminy: \u201cMandehana mamakivaky ny tan\u00e0na, dia i Jerosalema, ka asio marika eo amin\u2019ny handrin\u2019ny olona misento sy mitaraina noho ny zava-maharikoriko rehetra atao ao.\u201d",
        "5": "Ary reko izy niteny tamin\u2019ireo lehilahy hafa hoe: \u201cMandehana manaraka azy mamakivaky ny tan\u00e0na, ka mameleza. Aoka tsy hiantra ny masonareo, ary aza mangoraka,",
        "6": "fa aripaho daholo na lahiantitra na tovolahy na virjiny na ankizy madinika na vehivavy. Aza hatonina kosa izay misy an\u2019ilay marika. Atombohy ao amin\u2019ny toerako masina izany.\u201d Koa nanomboka tamin\u2019ireo lahiantitra teo anoloan\u2019ilay trano izy ireo.",
        "7": "Hoy ihany Andriamanitra tamin\u2019izy ireo: \u201cLotoy ilay trano, ary fenoy faty ny tokotany. Mandehana!\u201d Dia lasa ireo ka namely an\u2019izay tao an-tan\u00e0na.",
        "8": "Raha mbola namely izy ireo, dia izaho irery sisa tavela. Koa niankohoka aho ka nitalaho hoe: \u201cIndrisy, Jehovah Tompo Fara Tampony \u00f4, aripakao daholo ve ny sisa amin\u2019ny Israely satria manampatra ny fahatezeranao amin\u2019i Jerosalema ianao?\u201d",
        "9": "Koa hoy izy tamiko: \u201cLehibe dia lehibe ny fahadisoan\u2019ny taranak\u2019Israely sy Joda, ka feno fandatsahan-dra ilay tany ary manjaka ao an-tan\u00e0na ny tsy fahamarinana. Nilaza mantsy ny olona hoe: \u2018Efa nafoin\u2019i Jehovah ny tanintsika! Tsy mahita i Jehovah!\u2019",
        "10": "Izaho koa mba tsy hiantra sy tsy hangoraka, fa hatsingeriko eo an-dohany ny nataony.\u201d",
        "11": "Dia niverina mba hanao tatitra ilay lehilahy nanao akanjo rongony, izay nisy fitoeran-dranomaintin\u2019ny mpitan-tsoratra teo amin\u2019ny andilany, ka nanao hoe: \u201cEfa vitako izay nandidianao ahy.\u201d"
    },
    "10": {
        "1": "Ary mbola nijery aho, ka io fa nisy zavatra toy ny vato safira teo ambonin\u2019ilay zavatra fisaka ter\u1ef3 ambony lohan\u2019ny kerobima. Toy ny seza fiandrianana nipoitra ter\u1ef3 ambonin\u2019izy ireo no fahitako azy io.",
        "2": "Dia hoy izy tamin\u2019ilay lehilahy nanao akanjo rongony: \u201cMidira eo anelanelan\u2019ireo kodiarana mihodinkodina, eo ambanin\u2019ireo kerobima, ary fenoy vainafo avy eo anelanelan\u2019ireo kerobima ny felatananao roa ka atsipazo ao an-tan\u00e0na.\u201d Koa niditra teo imasoko izy.",
        "3": "Nijoro teo ankavanan\u2019ilay trano ireo kerobima rehefa niditra ilay lehilahy, ary feno rahona ny tokotany anatiny.",
        "4": "Ary niakatra niala teo amin\u2019ireo kerobima ny voninahitr\u2019i Jehovah ka nankeo amin\u2019ny tokonan\u2019ilay trano. Dia nihafeno rahona ilay trano, ary ny tokotany kosa feno ny famirapiratan\u2019ny voninahitr\u2019i Jehovah.",
        "5": "Re hatreny amin\u2019ny tokotany ivelany ny feon\u2019ny elatr\u2019ireo kerobima, toy ny feon\u2019ilay Andriamanitra Mahery Indrindra rehefa miteny.",
        "6": "Rehefa nanome baiko an\u2019ilay lehilahy nanao akanjo rongony izy hoe: \u201cMak\u00e0 afo avy eo anelanelan\u2019ireo kodiarana mihodinkodina, eo anelanelan\u2019ireo kerobima\u201d, dia niditra ilay lehilahy ka nijoro teo anilan\u2019ny kodiarana.",
        "7": "Ary nisy kerobima nanatsotra ny tanany avy teo anelanelan\u2019ireo kerobima mba haka afo, izay teo anelanelan\u2019ireo kerobima, ka nitondra izany ary nametraka izany teo amin\u2019ny felatanan\u2019ilay lehilahy nanao akanjo rongony. Dia noraisin\u2019ilay lehilahy izany, ary lasa izy nivoaka.",
        "8": "Ary hita fa nisy hoatran\u2019ny tanan\u2019olombelona teo ambany elatr\u2019ireo kerobima.",
        "9": "Ary mbola nijery aho ka hitako fa nisy kodiarana efatra teo anilan\u2019ireo kerobima. Samy nisy kodiarana iray teo anilan\u2019ny kerobima tsirairay. Namirapiratra tahaka ny vato krizolita ny fahitako an\u2019ireo kodiarana.",
        "10": "Nitovy daholo ny fahitana azy efatra, toy ny kodiarana ao anaty kodiarana.",
        "11": "Rehefa nandeha izy ireo, dia afaka nandeha tamin\u2019izay hitsin\u2019ny lafiny efatra, nefa tsy nila nivily. Tany amin\u2019izay natrehin\u2019ny lohan\u2019ny kerobima mantsy no nandehanany, fa tsy nila nivily izy ireo rehefa nandeha.",
        "12": "Feno maso daholo ny tenany manontolo sy ny lamosiny sy ny tanany sy ny elany, mbamin\u2019ireo kodiarana. Samy nanana ny kodiarany avy izy efatra.",
        "13": "Ary reko nisy niantso an\u2019ireo kodiarana hoe: \u201cRy kodiarana mihodinkodina \u00f4!\u201d",
        "14": "Samy nanana tarehy efatra izy tsirairay: Toy ny tarehin\u2019ny kerobima ilay tarehy voalohany, toy ny tarehin\u2019olombelona ilay faharoa, toy ny tarehin\u2019ny liona ilay fahatelo, ary toy ny tarehin\u2019ny voromahery ilay fahefatra.",
        "15": "Ary niakatra ireo kerobima. Zavamananaina efa hitako teo amoron\u2019ny reniranon\u2019i Kebara ihany ireo.",
        "16": "Rehefa nandeha ireo kerobima, dia nandeha teo anilany koa ireo kodiarana. Ary rehefa nanainga ny elany hiakatra avo ambonin\u2019ny tany ireo kerobima, dia tsy nila nivily ireo kodiarana sady tsy niala teo anilan\u2019izy ireo.",
        "17": "Rehefa nijanona ireo, dia nijanona koa ny kodiarana, ary rehefa niakatra ireo, dia niakatra koa ny kodiarana, satria tao amin\u2019ny kodiarana ihany koa ilay fanahy tao amin\u2019ny zavamananaina.",
        "18": "Ary niala teo ambonin\u2019ny tokonan\u2019ilay trano ny voninahitr\u2019i Jehovah ka nijanona ter\u1ef3 ambonin\u2019ny kerobima.",
        "19": "Dia nanainga ny elany ny kerobima ka niakatra niala tamin\u2019ny tany, teo imasoko. Rehefa nandeha izy ireo, dia teo anilany koa ny kodiarana. Nijoro teo amin\u2019ilay fidirana amin\u2019ny vavahadin\u2019ny tranon\u2019i Jehovah izy ireo, teo amin\u2019ilay fidirana teo atsinanana. Ary ter\u1ef3 ambonin\u2019izy ireo ny voninahitr\u2019ilay Andriamanitry ny Israely.",
        "20": "Ireo zavamananaina ireo ihany ilay hitako teo ambanin\u2019ilay Andriamanitry ny Israely, teo amoron\u2019ny reniranon\u2019i Kebara. Koa fantatro fa kerobima izy ireo.",
        "21": "Samy nanana tarehy efatra sy elatra efatra izy efatra. Ary nisy hoatran\u2019ny tanan\u2019olombelona tao ambany elany.",
        "22": "Tena nitovy tamin\u2019ireo endrika efa hitako teo amoron\u2019ny reniranon\u2019i Kebara ny fahitako ny endriny. Ary samy nizotra tamin\u2019izay hitsiny avy ny tsirairay taminy."
    },
    "11": {
        "1": "Ary nisy fanahy nanainga ahy ka nitondra ahy tany amin\u2019ilay vavahady atsinanana amin\u2019ny tranon\u2019i Jehovah, izay mitodika miantsinanana. Ary hitako fa nisy lehilahy dimy amby roapolo teo amin\u2019ny fidirana amin\u2019ilay vavahady, ary anisan\u2019izy ireo i Jazania zanak\u2019i Azora sy Pelatia zanak\u2019i Benaia. Andrianan\u2019ny vahoaka daholo izy ireo.",
        "2": "Dia hoy Andriamanitra tamiko: \u201cRy zanak\u2019olona, ireo lehilahy ireo no mitetika hanisy ratsy sy manolo-kevi-dratsy hahavoa an\u2019ity tan\u00e0na ity,",
        "3": "ka manao hoe: \u2018Tsy efa kely ve sisa dia hanomboka ny fanaovan-trano? Ity tan\u00e0na ity no vilanibe ary isika no hena.\u2019",
        "4": "\u201cKoa maminania ny amin\u2019ny loza hanjo azy ireo. Eny, maminania, ry zanak\u2019olona.\u201d",
        "5": "Dia nilatsaka tamiko ny fanahin\u2019i * Jehovah, ka hoy izy tamiko: \u201cLazao hoe: \u2018Izao no nolazain\u2019i Jehovah: \u201cMarina ny voalazanareo, ry taranak\u2019Israely, ary fantatro ny ao an-tsainareo.",
        "6": "Maro be no novonoinareo tao amin\u2019io tan\u00e0na io, ka nofenoinareo fatin\u2019olona ny lalambe ao.\u201d\u2019\u201d",
        "7": "\u201cKoa izao no nolazain\u2019i Jehovah Tompo Fara Tampony: \u2018Ireo olona novonoinareo tao no hena, ary ilay tan\u00e0na no vilanibe. Fa ianareo kosa havoaka avy ao.\u2019\u201d",
        "8": "\u201c\u2018Natahotra sabatra ianareo, nefa sabatra mihitsy no hoentiko hamely anareo\u2019, hoy i Jehovah Tompo Fara Tampony.",
        "9": "\u2018Havoakako avy ao tokoa ianareo, ka hatolotro eo an-tanan\u2019ny hafa firenena. Ary hampihariko aminareo ny didim-pitsarako.",
        "10": "Ho lavon-tsabatra ianareo. Ary eo amin\u2019ny sisin-tanin\u2019i Israely no hitsarako anareo. Dia tsy maintsy ho fantatrareo fa izaho no Jehovah.",
        "11": "Tsy ho vilanibe ho anareo io tan\u00e0na io ary tsy ho hena ao anatiny ianareo. Ary eo amin\u2019ny sisin-tanin\u2019i Israely no hitsarako anareo.",
        "12": "Dia tsy maintsy ho fantatrareo fa izaho no Jehovah, satria tsy nanaraka ny fitsipiko ianareo ary tsy nanatanteraka ny didim-pitsarako, fa ny didim-pitsaran\u2019ireo firenena manodidina anareo indray no notanterahinareo.\u2019\u201d",
        "13": "Raha vao avy naminany aho, dia maty i Pelatia zanak\u2019i Benaia. Koa niankohoka aho ka nitalaho mafy hoe: \u201cIndrisy, Jehovah Tompo Fara Tampony \u00f4, dia haripakao ve ny sisa amin\u2019ny Israely?\u201d",
        "14": "Dia tonga tamiko indray ny tenin\u2019i Jehovah hoe:",
        "15": "\u201cRy zanak\u2019olona, ny rahalahinao, eny, ny rahalahinao, izany hoe ireo olona maniry hiaro ny zonao hanavotra ny lovanao, mbamin\u2019ny taranak\u2019Israely manontolo, eny, izy rehetra mihitsy, no nilazan\u2019ny mponin\u2019i Jerosalema hoe: \u2018Manalavira an\u2019i Jehovah! Anay ity tany ity! Efa nomena ho fanananay ity.\u2019",
        "16": "Koa lazao hoe: \u2018Izao no nolazain\u2019i Jehovah Tompo Fara Tampony: \u201cNa dia nalefako lavitra any amin\u2019ireo firenena aza izy ireo, ary naparitako any amin\u2019ny tany samy hafa, dia ho toerana masina ho azy ireo vetivety aho, any amin\u2019izay tany nalehany.\u201d\u2019",
        "17": "\u201cKoa lazao hoe: \u2018Izao no nolazain\u2019i Jehovah Tompo Fara Tampony: \u201cHangoniko avy any amin\u2019ireo firenena koa ianareo ary hovoriko avy any amin\u2019ireo tany nanaparitahako anareo, ka homeko anareo ny tanin\u2019ny Israely.",
        "18": "Dia ho tonga any tokoa izy ireo, ka hesoriny daholo ny zava-maharikoriko sy ny zava-mahatsiravina rehetra any.",
        "19": "Fo iray no homeko azy ireo, ary toe-tsaina vaovao no hataoko ao anatiny. Hesoriko ao aminy ny fo vato, ary fo nofo no homeko azy,",
        "20": "mba hitandremany ny lal\u00e0ko sy hanajany ny didim-pitsarako ka hanatanterahany izany. Dia ho oloko tokoa izy ireo, ary izaho ho Andriamaniny.\u201d\u2019",
        "21": "\u201c\u2018\u201cFa izay manana fo mifikitra amin\u2019ny zava-maharikoriko sy ny zava-mahatsiravina fanaony kosa, dia hatsingeriko eo an-dohany ny nataony\u201d, hoy i Jehovah Tompo Fara Tampony.\u2019\u201d",
        "22": "Dia nanainga ny elany ny kerobima, ary teo anilany ireo kodiarana. Ary ter\u1ef3 ambonin\u2019izy ireo ny voninahitr\u2019ilay Andriamanitry ny Israely.",
        "23": "Dia niakatra niala teo amin\u2019ilay tan\u00e0na ny voninahitr\u2019i Jehovah, ka nijanona ter\u1ef3 ambonin\u2019ilay tendrombohitra atsinanan\u2019ny tan\u00e0na.",
        "24": "Ary nisy fanahy nanainga ahy ka nitondra ahy tany Kaldea, tany amin\u2019ireo olona natao sesitany. Tao anatin\u2019ny fahitana, tamin\u2019ny alalan\u2019ny fanahin\u2019Andriamanitra, no nahitako izany. Dia niakatra niala tamiko ilay fahitana hitako.",
        "25": "Ary nolazaiko tamin\u2019ireo olona natao sesitany ny zava-drehetra nasehon\u2019i Jehovah tamiko."
    },
    "12": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, eo anivon\u2019ny taranaka mpikomy no misy anao. Mana-maso hijerena izy ireo nefa tsy mahita, ary manan-tsofina hihainoana nefa tsy mandre, fa taranaka mpikomy izy.",
        "3": "Koa manamboara entana ianao, ry zanak\u2019olona, hoatran\u2019ny hoe hatao sesitany. Dia mandehana any an-tsesitany amin\u2019ny andro antoandro, eo imason\u2019izy ireo, ka mial\u00e0 eo amin\u2019izay misy anao, mba ho any an-tsesitany any an-toeran-kafa. Ary ataovy eo imason\u2019izy ireo izany. Angamba mba ho tonga saina izy ireo, na dia taranaka mpikomy aza.",
        "4": "Koa ento mivoaka ny entanao, toy ny entan\u2019olona hatao sesitany. Ataovy amin\u2019ny andro antoandro sy eo imason\u2019izy ireo izany. Hanainga eo imason\u2019izy ireo ianao rehefa harivariva, toy ny olona hatao sesitany.",
        "5": "\u201cLoahy eo imason\u2019izy ireo ny rindrina ka avy eo no amoahanao ny entanao.",
        "6": "Ataovy eo an-tsorokao, eo imason\u2019izy ireo, ilay entana ka ento mivoaka rehefa maizina ny andro. Ary sar\u00f2ny ny tarehinao mba tsy hahitanao ny tany, satria nataoko fambara ho an\u2019ny taranak\u2019Israely ianao.\u201d",
        "7": "Koa nataoko izay nandidiana ahy, ka nentiko nivoaka tamin\u2019ny andro antoandro ny entako, toy ny entan\u2019olona hatao sesitany. Rehefa harivariva, dia noloahako tamin\u2019ny tanako ny rindrina. Ary avy teo no namoahako ny entako, rehefa maizina ny andro. Nataoko teo an-tsoroko ilay izy, teo imason\u2019izy ireo.",
        "8": "Dia tonga tamiko indray ny tenin\u2019i Jehovah, rehefa maraina, nanao hoe:",
        "9": "\u201cRy zanak\u2019olona, tsy nanontany anao ve ny taranak\u2019Israely, izay taranaka mpikomy, hoe: \u2018Inona ity ataonao?\u2019",
        "10": "Koa izao lazaina aminy: \u2018Izao no nolazain\u2019i Jehovah Tompo Fara Tampony: \u201cMisy fanambarana ho an\u2019ilay mpiadidy, ary fanamelohana ho an\u2019i Jerosalema sy ny taranak\u2019Israely rehetra izay monina ao.\u201d\u2019",
        "11": "\u201cKoa lazao hoe: \u2018Fambara ho anareo aho. Ireny nataoko ireny no hatao amin\u2019izy ireo. Hatao sesitany sy hobaboina tokoa izy ireo.",
        "12": "Ilay mpiadidy eo amin\u2019izy ireo dia hitondra ny entany eo an-tsorony rehefa maizina ny andro, ka hanainga. Ary hogorobahan\u2019ny olona ny manda mba hamoahan\u2019izy ireo ny entany. Hosaronan\u2019ilay mpiadidy ny tarehiny mba tsy hahita ny tany ny masony.\u2019",
        "13": "Dia hovelariko hanarona azy ny haratoko, ka ho tratran\u2019ilay fandrika harato izy. Ary hoentiko any Babylona, any amin\u2019ny tanin\u2019ny Kaldeanina izy, nefa tsy hahita an\u2019ilay tany. Any izy no ho faty.",
        "14": "Haeliko any amin\u2019ny vazan-tany efatra ny olona rehetra manodidina azy, izay mpanohana azy, mbamin\u2019ny miaramilany rehetra. Ary hanatsoaka sabatra aho hamelezana azy ireo.",
        "15": "Dia tsy maintsy ho fantatr\u2019izy ireo fa izaho no Jehovah rehefa haparitako any amin\u2019ireo firenena izy ireo, ka haeliko any amin\u2019ny tany samy hafa.",
        "16": "Havelako hisy vitsivitsy hiangana ihany anefa amin\u2019izy ireo, dia ireo sisa tsy matin\u2019ny sabatra sy ny mosary ary ny areti-mandringana. Amin\u2019izay ireny dia ho afaka hitantara any amin\u2019ireo firenena handehanany, ny zava-maharikoriko rehetra nataony. Dia tsy maintsy ho fantany fa izaho no Jehovah.\u201d",
        "17": "Ary tonga tamiko indray ny tenin\u2019i Jehovah hoe:",
        "18": "\u201cRy zanak\u2019olona, hano amin-kovitra ny mofonao, ary sotroy amin\u2019ahiahy sy tebiteby ny ranonao.",
        "19": "Ary lazao amin\u2019ny vahoaka hoe: \u2018Izao no nolazain\u2019i Jehovah Tompo Fara Tampony amin\u2019ny mponin\u2019i Jerosalema, izay any amin\u2019ny tanin\u2019ny Israely: \u201cAo anatin\u2019ny tebiteby no hihinanany mofo, ary ao anatin\u2019ny horohoro no hisotroany rano, satria ho lao ny taniny ary ho fongana izay rehetra ao, noho ny herisetran\u2019ny mponina rehetra ao.",
        "20": "Ho rava ireo tan\u00e0na misy mponina, ary ho lao tanteraka ny tany. Dia tsy maintsy ho fantatrareo fa izaho no Jehovah.\u201d\u2019\u201d",
        "21": "Mbola tonga tamiko indray ny tenin\u2019i Jehovah hoe:",
        "22": "\u201cRy zanak\u2019olona, inona indray izany fitenenana malaza eo amin\u2019ny tanin\u2019ny Israely izany? Hoy mantsy izy ireo: \u2018Mandeha ihany ny fotoana, nefa tsy misy tanteraka akory ny fahitana!\u2019",
        "23": "Koa lazao amin\u2019izy ireo hoe: \u2018Izao no nolazain\u2019i Jehovah Tompo Fara Tampony: \u201cHatsahatro izany fitenenana izany, ka tsy hisy hiteny izany intsony ao Israely.\u201d\u2019 Lazao amin\u2019izy ireo kosa hoe: \u2018Efa akaiky ny fotoana sy ny fahatanterahan\u2019ny fahitana rehetra.\u2019",
        "24": "Fa ho foana tsy hisy eo amin\u2019ny taranak\u2019Israely ny fahitana tsy misy dikany sy ny sikidy mamitaka.",
        "25": "\u2018\u201cFa izaho Jehovah no hilaza izay tiako holazaina, ka ho tanteraka izany. Tsy hisy hataka andro intsony, satria hilaza zavatra aho amin\u2019izao andronareo izao ka hotanterahiko tokoa izany, ry taranaka mpikomy \u00f4!\u201d, hoy i Jehovah Tompo Fara Tampony.\u2019\u201d",
        "26": "Dia tonga tamiko indray ny tenin\u2019i Jehovah hoe:",
        "27": "\u201cRy zanak\u2019olona, milaza ny taranak\u2019Israely hoe: \u2018Any aoriana any vao ho tanteraka ny fahitany, ary mbola ho ela be vao ho tanteraka ny faminaniany.\u2019",
        "28": "Koa lazao amin\u2019izy ireo hoe: \u2018Izao no nolazain\u2019i Jehovah Tompo Fara Tampony: \u201c\u2018Tsy hisy hataka andro intsony fa ho tanteraka daholo ny teniko. Fa izay holazaiko dia ho tanteraka tokoa\u2019, hoy i Jehovah Tompo Fara Tampony.\u201d\u2019\u201d"
    },
    "13": {
        "1": "Ary tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, maminania momba an\u2019ireo mpaminanin\u2019ny Israely, dia ireo maminany nefa izay ao am-pony fotsiny no lazainy. Koa lazao amin\u2019izy ireo hoe: \u2018Henoy ny tenin\u2019i Jehovah.",
        "3": "Izao no nolazain\u2019i Jehovah Tompo Fara Tampony: \u201cLozan\u2019ireo mpaminany adala, izay mandeha araka ny saim-pantany, nefa tsy nisy na inona na inona hitany!",
        "4": "Nanjary sahala amin\u2019ny amboadia ao an-tan\u00e0na aolo ny mpaminaninao, ry Israely \u00f4!",
        "5": "Tsy hiakatra eo amin\u2019ny banga amin\u2019ny manda ianareo, ary tsy hanangana manda vato hiarovana ny taranak\u2019Israely, ka tsy ho tafavoaka amin\u2019ilay ady, amin\u2019ny andron\u2019i Jehovah.\u201d",
        "6": "\u201cNahita fahitana izy ireo, nefa fahitana tsy marina sy faminaniana sandoka avy amin\u2019ny sikidy. Izao no lazain\u2019izy ireo: \u2018Izao no lazain\u2019i Jehovah\u2019, nefa i Jehovah tsy naniraka azy. Koa niandry izay hahatanteraka ny teny izy ireo.",
        "7": "Tsy fahitana sandoka ve no hitanareo, ary tsy lainga avy amin\u2019ny sikidy ve ny faminaniana nolazainareo, tamin\u2019ianareo niteny hoe: \u2018Izao no lazain\u2019i Jehovah\u2019, nefa izaho tsy niteny na inona na inona akory?\u201d\u2019",
        "8": "\u201c\u2018Koa izao no lazain\u2019i Jehovah Tompo Fara Tampony: \u201c\u2018Noho ianareo nilaza zavatra tsy marina sy nahita fahitana mandainga, dia homelohiko ianareo\u2019, hoy i Jehovah Tompo Fara Tampony.\u201d",
        "9": "Ary ny tanako hamely an\u2019ireo mpaminany mahita fahitana tsy marina sy maminany lainga avy amin\u2019ny sikidy. Tsy ho anisan\u2019ny oloko intsony izy ireo, dia ireo oloko mpinamana akaiky. Tsy ho voasoratra anarana ao amin\u2019ny lisitry ny taranak\u2019Israely koa izy ireo, sady tsy ho tonga any amin\u2019ny tanin\u2019ny Israely. Dia tsy maintsy ho fantatrareo fa izaho no Jehovah Tompo Fara Tampony.",
        "10": "Nampaniasia ny oloko mantsy izy ireo rehefa nilaza hoe: \u201cFiadanana!\u201d, nefa tsy misy fiadanana akory. Manangana rindrina hanasaraka efitra ny olona, fa ny hafa kosa manisy lalotra fotsy aminy, nefa ho very maina fotsiny ny lalotra nataony.\u2019",
        "11": "\u201cLazao amin\u2019ireo manisy lalotra fotsy fa hirodana ilay rindrina. Ho avy ny oram-be mahatonga tondra-drano. Hilatsaka ianareo, ry havandra vaventy \u00f4! Hisy tafio-drivotra mifofofofo hampitriatra ilay rindrina.",
        "12": "Dia hirodana tokoa ilay rindrina. Tsy hanontany anareo ve ny olona hoe: \u2018Aiza izao ilay lalotra nataonareo?\u2019",
        "13": "\u201cKoa izao no nolazain\u2019i Jehovah Tompo Fara Tampony: \u2018Hampifofofofo tafio-drivotra koa aho, noho ny fahavinirako. Handatsaka oram-be mahatonga tondra-drano aho, noho ny fahatezerako. Ary handrotsaka havandra vaventy handripahana azy aho, satria vinitra mafy.",
        "14": "Dia harodako ny rindrina nasianareo lalotra fotsy ka hazerako amin\u2019ny tany, ary hiseho hatramin\u2019ny fototra niorenany. Ho rava izy, ka ho ringana eo anivony ianareo. Dia tsy maintsy ho fantatrareo fa izaho no Jehovah.\u2019",
        "15": "\u201c\u2018Ary hanampatra ny fahatezerako amin\u2019ilay rindrina sy amin\u2019ireo nanisy lalotra fotsy taminy aho, ka hilaza aminareo hoe: \u201cTsy misy intsony izao ilay rindrina ary tsy eo intsony koa ireo nandalotra azy,",
        "16": "dia ireo mpaminanin\u2019ny Israely izay maminany momba an\u2019i Jerosalema sy mahita fahitana hoe hiadana io tan\u00e0na io, nefa tsy misy fiadanana akory\u201d\u2019, hoy i Jehovah Tompo Fara Tampony.",
        "17": "\u201cAry ianao, ry zanak\u2019olona, mitodiha any amin\u2019ireo zanakavavin\u2019ny firenenao, eny, amin\u2019ireo vehivavy maminany nefa izay ao am-pony fotsiny no lazainy. Koa maminania ny amin\u2019ny loza hanjo azy ireo.",
        "18": "Lazao hoe: \u2018Izao no nolazain\u2019i Jehovah Tompo Fara Tampony: \u201cLozan\u2019ireo vehivavy manjaitra tapa-damba sy manambatambatra an\u2019ireny hatao eo amin\u2019ny kihon\u2019izy rehetra, ary manamboatra voaly hatao amin\u2019ny lohan\u2019izy rehetra araka izay habeny, mba hihazana olona! Mihaza ny oloko ve ianareo, nefa ny anareo tsimbininareo?",
        "19": "Ary hozimbazimbainareo eo imason\u2019ny oloko ve aho mba hahazoanareo vary orza eran\u2019ny tanana sy hahazoanareo sombi-mofo, ka vonoinareo izay * tsy tokony ho faty ary tsimbininareo kosa izay tokony ho faty, noho ny nilazanareo lainga tamin\u2019ny oloko, izay nihaino lainga?\u201d\u2019",
        "20": "\u201cKoa izao no nolazain\u2019i Jehovah Tompo Fara Tampony: \u2018Ry vehivavy, hopotipotehiko ny tapa-damba nampiasainareo hihazana olona, izay hazainareo toy ny vorona. Dia horovitiko hiala eny an-tsandrinareo ireny ka hafahako ireo nohazainareo toy ny vorona.",
        "21": "Horovitiko ny voalinareo, ary hovonjeko avy eny an-tananareo ny oloko, ka tsy ho toy ny haza eny an-tananareo intsony. Dia tsy maintsy ho fantatrareo fa izaho no Jehovah.",
        "22": "Nataonareo izay hahakivy ny fon\u2019ny olo-marina noho ny lainganareo, nefa izaho aza tsy nanao izay hampalahelo azy akory. Nanome tanana ny ratsy fanahy koa ianareo, mba tsy hialany amin\u2019ny lalan-dratsiny ka hitsimbinana ny ainy.",
        "23": "Noho izany, dia tsy hahita fahitana tsy marina intsony ianareo vehivavy, ary tsy hilaza faminaniana avy amin\u2019ny sikidy intsony koa ianareo. Dia hovonjeko avy eny an-tananareo ny oloko, ka tsy maintsy ho fantatrareo fa izaho no Jehovah.\u2019\u201d"
    },
    "14": {
        "1": "Nisy anti-panahin\u2019ny Israely tonga tao amiko, ka nipetraka teo anoloako.",
        "2": "Dia tonga tamiko ny tenin\u2019i Jehovah hoe:",
        "3": "\u201cRy zanak\u2019olona, nomen\u2019ireo lehilahy ireo toerana lehibe ao am-pony ny sampiny maharikoriko, ary nataony teo anoloany ilay vato mahatafintohina izay nahatonga azy hanao fahadisoana. Dia hanaiky hanontanian\u2019izy ireo ve aho?",
        "4": "Koa mitenena aminy, ka lazao hoe: \u2018Izao no nolazain\u2019i Jehovah Tompo Fara Tampony: \u201cRaha misy amin\u2019ny taranak\u2019Israely manatona mpaminany, nefa omeny toerana lehibe ao am-pony ny sampiny maharikoriko sady ataony eo anoloany ilay vato mahatafintohina izay nahatonga azy hanao fahadisoana, dia izaho Jehovah no hamaly azy arakaraka ny hamaroan\u2019ireo sampiny maharikoriko,",
        "5": "mba hisamborako ny taranak\u2019Israely, ka amin\u2019ny fony no hisamborako azy. Niala tamiko mantsy izy rehetra rehefa nanompo an\u2019ireo sampiny maharikoriko.\u201d\u2019",
        "6": "\u201cKoa lazao amin\u2019ny taranak\u2019Israely hoe: \u2018Izao no nolazain\u2019i Jehovah Tompo Fara Tampony: \u201cMiverena, ka ilaozy ireo sampinareo maharikoriko ary halaviro ny zava-mahatsiravina rehetra fanaonareo.",
        "7": "Fa raha misy amin\u2019ny taranak\u2019Israely na amin\u2019ny vahiny monina eo amin\u2019ny Israely, manatona mpaminany mba hanontany ahy nefa niala tsy nanaraka ahy intsony, ka nomeny toerana lehibe tao am-pony ny sampiny maharikoriko sady nataony teo anoloany ilay vato mahatafintohina izay nahatonga azy hanao fahadisoana, dia izaho Jehovah mihitsy no hamaly azy.",
        "8": "Hanohitra an\u2019izany olona izany aho, ka hataoko famantarana sy teny fanarabiana izy, ary haringako tsy ho anisan\u2019ny oloko. Dia tsy maintsy ho fantatrareo fa izaho no Jehovah.\u201d\u2019",
        "9": "\u201c\u2018Ary raha misy mpaminany voafitaka nefa milaza faminaniana, dia izaho Jehovah no namitaka azy. Koa haninjitra ny tanako hamely azy aho, ary hofongorako tsy ho eo amin\u2019ny Israely oloko izy.",
        "10": "Tsy maintsy hizaka ny vokatry ny fahadisoany izy ireo. Hitovy ihany ny fahadisoan\u2019ilay nanontany sy ny fahadisoan\u2019ilay mpaminany.",
        "11": "Amin\u2019izay dia tsy hiala amiko intsony ny taranak\u2019Israely ary tsy handoto ny tenany intsony amin\u2019ny fahadisoana rehetra nataony. Dia ho oloko izy ireo, ary izaho ho Andriamaniny\u2019, hoy i Jehovah Tompo Fara Tampony.\u201d",
        "12": "Ary tonga tamiko indray ny tenin\u2019i Jehovah hoe:",
        "13": "\u201cRy zanak\u2019olona, raha mivadika amiko ny tany iray ka manota amiko, dia haninjitra ny tanako hamely azy aho. Koa hotapahiko tsy hisy ao intsony ny hazo fihantonan\u2019ny mofo boribory. * Ary handefasako mosary ao amin\u2019ilay tany, dia haripako daholo ny olona sy ny biby fiompy ao.\u201d",
        "14": "\u201c\u2018Na dia atao aza hoe ao amin\u2019izany tany izany ireto telo lahy ireto, dia i Noa sy Daniela ary Joba, dia ny tenany ihany no ho voavonjiny noho ny fahamarinany\u2019, hoy i Jehovah Tompo Fara Tampony.\u201d",
        "15": "\u201c\u2018Ary raha handefasako bibidia masiaka ao amin\u2019ilay tany, ka hataony fongana ny ankizy ao, ary lasa lao ilay tany ka tsy misy olona mandalo intsony ao noho ireo bibidia,",
        "16": "ary na dia atao aza hoe ao amin\u2019izany tany izany izy telo lahy ireo, dia tsy hahavonjy ny zanany lahy na ny zanany vavy izy ireo, raha mbola velona koa aho\u2019, hoy i Jehovah Tompo Fara Tampony, \u2018fa ny tenany ihany no ho voavonjiny, ary ho lao ilay tany.\u2019\u201d",
        "17": "\u201c\u2018Ary raha sabatra no hoentiko hamely an\u2019ilay tany ka hoy aho: \u201cAoka hisy sabatra hitety ilay tany\u201d, ka haripako daholo ny olona sy ny biby fiompy ao,",
        "18": "ary na dia atao aza hoe ao amin\u2019izany tany izany izy telo lahy ireo, dia tsy hahavonjy ny zanany lahy na ny zanany vavy izy ireo, raha mbola velona koa aho\u2019, hoy i Jehovah Tompo Fara Tampony, \u2018fa ny tenany ihany no ho voavonjiny.\u2019\u201d",
        "19": "\u201c\u2018Ary raha handefa areti-mandringana ao amin\u2019ilay tany aho, ary hanampatra ny fahatezerako aminy ka hahatonga ra mandriaka, mba ho ripaka daholo ny olona sy ny biby fiompy ao,",
        "20": "ary na dia atao aza hoe ao amin\u2019izany tany izany i Noa sy Daniela ary Joba, dia tsy hahavonjy ny zanany lahy na ny zanany vavy izy ireo, raha mbola velona koa aho\u2019, hoy i Jehovah Tompo Fara Tampony, \u2018fa ny tenany ihany no ho voavonjiny noho ny fahamarinany.\u2019\u201d",
        "21": "\u201cFa izao no nolazain\u2019i Jehovah Tompo Fara Tampony: \u2018Ho toy izany no hitranga rehefa hampihariko amin\u2019i Jerosalema ny didim-pitsarako efatra mitera-doza, dia ny sabatra sy ny mosary sy ny bibidia masiaka ary ny areti-mandringana, mba ho ripaka daholo ny olona sy ny biby fiompy ao.",
        "22": "Hisy sisa tavela ihany anefa, dia ireo olona sisa niangana, eny, ireo entina mivoaka avy ao. Zanakalahy sy zanakavavy ireo! Hivoaka ho any aminareo ireo, ka ho hitanareo ny fanaony sy ny zavatra nataony. Koa hahazo fampiononana ianareo na dia hoentiko hamely an\u2019i Jerosalema aza ny loza, dia izay rehetra hamelezako azy.\u2019\u201d",
        "23": "\u201c\u2018Hampionona anareo izy ireo rehefa hitanareo ny fanaony sy ny zavatra nataony. Dia ho fantatrareo fa misy antony matoa aho hanao an\u2019izany zava-drehetra tsy maintsy hataoko aminy izany\u2019, hoy i Jehovah Tompo Fara Tampony.\u201d"
    },
    "15": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, inona no maha hafa ny hazo voaloboka na ny sampam-boaloboka any an\u2019ala, raha oharina amin\u2019ny hazo hafa rehetra?",
        "3": "Azo akana vatan-kazo hanaovana asa sasany ve izy? Sa azo anamboarana hazo fanantonan-javatra?",
        "4": "Atsipy ao anaty afo izy mba hatao kitay! Samy levon\u2019ny afo ny tendrony roa, ary may koa ny eo antenatenany. Koa azo ampiasaina hiasana ve izy?",
        "5": "Mbola tsy nisy nanombinana aza izy tsy azo nampiasaina hiasana, koa mainka fa rehefa levon\u2019ny afo sy may? Mbola azo ampiasaina amin\u2019ny asa hafa ve izy?\u201d",
        "6": "\u201cKoa izao no nolazain\u2019i Jehovah Tompo Fara Tampony: \u2018Toy ilay hazo voaloboka any an\u2019ala, izay hatsipiko ao anaty afo mba hatao kitay, dia hataoko toy izany koa ny mponin\u2019i Jerosalema.",
        "7": "Ary hanohitra azy ireo aho. Nivoaka avy tao anaty afo izy ireo, nefa ho levon\u2019ny afo ihany. Dia tsy maintsy ho fantatrareo fa izaho no Jehovah, rehefa hanohitra azy ireo aho.\u2019\u201d",
        "8": "\u201c\u2018Hataoko lao ilay tany satria nivadika tamiko izy ireo\u2019, hoy i Jehovah Tompo Fara Tampony.\u201d"
    },
    "16": {
        "1": "Ary mbola tonga tamiko ihany ny tenin\u2019i Jehovah hoe:",
        "2": "\u201cRy zanak\u2019olona, ampahafantaro an\u2019i Jerosalema ny zava-maharikoriko ataony.",
        "3": "Koa lazao hoe: \u2018Izao no nolazain\u2019i Jehovah Tompo Fara Tampony amin\u2019i Jerosalema: \u201cAvy any amin\u2019ny tanin\u2019ny Kananita ny fiavianao, ary tany koa ianao no teraka. Amorita ny rainao, ary Hetita ny reninao.",
        "4": "Tamin\u2019ianao teraka, dia tsy notapahina ny tadim-poitranao, tsy nampandroina tamin\u2019ny rano ianao hanadiovana anao, ary tsy nokosehina tamin\u2019ny sira ianao na nohodidinina lamban-jaza, tamin\u2019ny andro nahaterahanao.",
        "5": "Tsy nisy olona niantra anao ka nanao ny iray tamin\u2019ireo zavatra ireo taminao, ho fangorahana anao. Fa natsipy teny an-tsaha kosa ianao satria naharikoriko, tamin\u2019ny andro nahaterahanao.",
        "6": "\u201c\u2018\u201cNandalo teo akaikinao aho, ka nahita anao nitsipatsipaka sady nihosin-dra. Koa hoy aho taminao, raha mbola nihosin-dra ianao: \u2018Ho velona anie ianao!\u2019 Eny, hoy aho taminao, raha mbola nihosin-dra ianao: \u2018Ho velona anie ianao!\u2019",
        "7": "Nataoko maro dia maro toy ny zavamaniry mitsimoka any an-tsaha ianao ka nitombo sy nihalehibe, sady nanao firavaka faran\u2019izay tsara. Efa hita tsara ny bikan\u2019ireo nononao roa ary efa nihanatevina ny volonao, tamin\u2019ianao mbola nitanjaka sy niboridana.\u201d\u2019",
        "8": "\u201c\u2018Nandalo teo akaikinao indray aho ka nahita anao. Efa tonga ny fotoana nitsirian\u2019ny fitiavanao tamin\u2019izay. Dia novelariko handrakotra anao ny akanjoko, ka norakofako ny fitanjahanao. Nianiana taminao aho ka nanao fifanekena taminao\u2019, hoy i Jehovah Tompo Fara Tampony, \u2018ary lasako ianao.",
        "9": "Dia nodioviko tamin\u2019ny rano ianao, ary nosasako hiala taminao ny ranao, ka nohosorako menaka ianao.",
        "10": "Nampanaoviko akanjo misy peta-kofehy ianao, ary koa kiraro vita tamin\u2019ny hoditra faoky. * Nampitafiako lamba rongony tena tsara ianao, ary nataoko feno zavatra lafo vidy teny aminao.",
        "11": "Dia noravahako firavaka ianao, ary nasiako brasele ny tananao, ary rojo ny vozonao.",
        "12": "Nasiako kavina ny oronao sy ny sofinao, ary diadema tsara tarehy no nataoko teny amin\u2019ny lohanao.",
        "13": "Niravaka volamena sy volafotsy ianao, ary lamba rongony tena tsara sy zavatra lafo vidy ary akanjo nisy peta-kofehy no nanaovanao. Lafarinina tsara toto sy tantely ary menaka no fihinanao, ary lasa tena tsara tarehy be ianao, ka toeran\u2019ny mpanjaka no nanjary sahaza anao.\u2019\u201d",
        "14": "\u201c\u2018Lasa nalaza teo amin\u2019ireo firenena ianao noho ny hatsaran-tarehinao. Tonga lafatra mantsy ny hatsaran-tarehinao satria nataoko teo aminao ny voninahitro\u2019, hoy i Jehovah Tompo Fara Tampony.\u201d",
        "15": "\u201c\u2018Natoky ny hatsaran-tarehinao anefa ianao ka nanjary nivaro-tena satria nalaza. Nanaram-po nivaro-tena tamin\u2019ny mpandalo rehetra ianao, ka nafoinao ho an\u2019ireny ny hatsaran-tarehinao.",
        "16": "Nalainao ny akanjonao sasany, ary nanao toerana avo samihafa loko ianao, ka nivaro-tena teo amin\u2019ireny. Tsy tokony hitranga anefa ny toy izany, ary tsy tokony hisy akory.",
        "17": "Ary nalainao koa ireo firavakao tsara tarehy, avy tamin\u2019ny volamenako sy ny volafotsiko izay efa nomeko anao, ka nanamboaranao sarin-dehilahy, ary nivaro-tena tamin\u2019ireny sarivongana ireny ianao.",
        "18": "Ary nalainao ireo akanjonao misy peta-kofehy ka nampitafianao an\u2019ireny. Nataonao teo anatrehan\u2019ireny ny menaka sy ny emboka manitra tokony ho ahy.",
        "19": "Ny sakafo izay nomeko anao, izany hoe ny lafarinina tsara toto sy ny menaka ary ny tantely nampihinaniko anao, dia nataonao teo anatrehan\u2019ireny mba ho hanitra mampitony, ary mbola izany foana no ataonao\u2019, hoy i Jehovah Tompo Fara Tampony.\u201d",
        "20": "\u201c\u2018Dia nalainao ny zanakao lahy sy ny zanakao vavy izay naterakao tamiko, ka nataonao sorona ho an\u2019ireny mba ho levona. Mbola tsy ampy anao angaha ny fivarotan-tena nataonao?",
        "21": "Koa novonoinao ny zanako, ka natolotrao an\u2019ireny rehefa nodoranao * tao anaty afo.",
        "22": "Tamin\u2019ianao nanao an\u2019izany zava-maharikoriko rehetra izany sy tamin\u2019ianao nivaro-tena, dia tsy mba nahatsiaro ny andron\u2019ny fahazazanao ianao, fony ianao mbola nitanjaka sy niboridana. Nitsipatsipaka sady nihosin-dra ianao tamin\u2019izany.",
        "23": "Rehefa vitanao izany ratsy rehetra izany\u2014\u201cLoza! Lozanao!\u201d, hoy i Jehovah Tompo Fara Tampony\u2014",
        "24": "dia nanamboatra dongon-tany ho anao ianao, ary nanao toerana avo teny amin\u2019ny tany malalaka rehetra.",
        "25": "Nanorina toerana avo teny amin\u2019ny sampanan-dalana rehetra ianao, ary nataonao lasa zava-maharikoriko ny hatsaran-tarehinao. Koa nisaveraka teo anoloan\u2019izao mpandalo rehetra izao ny fenao, ary nivaro-tena tamin\u2019ny olona maro kokoa ianao.",
        "26": "Nivaro-tena tamin\u2019ireo zanakalahin\u2019i Ejipta ianao, eny, tamin\u2019ireo be nofo, * izay monina tsy lavitra anao. Ary vao mainka nivaro-tena ianao mba hampahatezitra ahy.",
        "27": "Dia haninjitra ny tanako hamely anao aho ka hahenako ny anjara sakafonao. Hatolotro an\u2019ireo vehivavy mankahala anao ianao, eny, hatolotro an\u2019ireo zanakavavin\u2019ny Filistinina, dia ireo vehivavy menatra noho ny fitondran-tenanao baranahiny, ka hataony aminao daholo izay tiany.",
        "28": "\u201c\u2018Ary mbola nivaro-tena tamin\u2019ny zanakalahin\u2019i Asyria koa ianao satria mbola tsy afa-po. Dia nivaro-tena tamin\u2019ireny foana ianao nefa mbola tsy afa-po ihany.",
        "29": "Koa vao mainka nivaro-tena tamin\u2019ny tany Kanana sy tamin\u2019ny Kaldeanina ianao, nefa mbola tsy afa-po ihany na izany aza.",
        "30": "Tena tezitra mafy aminao aho\u2019, hoy i Jehovah Tompo Fara Tampony, \u2018satria ianao nanao izany rehetra izany, izay asa fanaon\u2019ny vehivavy mpivaro-tena tsy misy henatra!",
        "31": "Nanamboatra dongon-tany teny amin\u2019ny sampanan-dalana rehetra ianao, ary nanao toerana avo teny amin\u2019ny tany malalaka rehetra. Tsy mba sahala amin\u2019ny mpivaro-tena rehetra anefa ianao satria tsy nahoanao akory izay karama.",
        "32": "Raha manitsakitsa-bady ny vehivavy, dia olon-kafa no alainy fa tsy ny vadiny.",
        "33": "Ny mpivaro-tena rehetra dia omena fanomezana, fa ianao kosa tsy mba toy izany, satria ianao indray no manome fanomezana ho an\u2019ny lehilahinao rehetra. Manome tsolotra ianao mba ho tonga avy any rehetra any ireny mba hahafahanao hivaro-tena aminy.",
        "34": "Mifanohitra amin\u2019ny vehivavy hafa ianao rehefa mivaro-tena, ary tsy nisy mpivaro-tena nanao toa anao, satria ianao indray no manome karama fa tsy mba omena. Koa mifanohitra amin\u2019ny fanaon\u2019ny hafa ny ataonao.\u2019",
        "35": "\u201cKoa henoy ny tenin\u2019i Jehovah, ry mpivaro-tena \u00f4!",
        "36": "Izao no nolazain\u2019i Jehovah Tompo Fara Tampony: \u2018Nanampatra ny filan-dratsinao ianao, ary nahariharinao ny fivavianao rehefa nivaro-tena tamin\u2019ireo lehilahinao ianao, sady nivaro-tena tamin\u2019ireny sampinao maharikoriko rehetra ireny. Natolotrao ho an\u2019ireny sampy ireny mihitsy aza ny ran\u2019ny zanakao.",
        "37": "Koa angoniko daholo ireo lehilahinao, dia ireo nomenao fahafinaretana, mbamin\u2019ireo tianao sy ireo halanao, eny, angoniko avy eny amin\u2019ny manodidina ireny, mba hanohitra anao. Dia haharihariko amin\u2019izy ireo ny fivavianao ka ho hitany manontolo izany.",
        "38": "\u201c\u2018Hotsaraiko toy ny fitsara vehivavy mpanitsakitsa-bady sy mpandatsa-dra ianao. Koa hanampatra ny fahatezerako sy ny fahasarotam-piaroko aminao aho, ka halatsako ny ranao.",
        "39": "Ary hatolotro eo an-tanan\u2019ireny ianao. Dia horavany ny dongon-tany namboarinao, ary harodana ny toerana avo nataonao. Hendahany ny fitafianao sady ho lasany ny firavakao tsara tarehy, ary havelany mitanjaka sy miboridana eo ianao.",
        "40": "Hamory vahoaka ireny mba hamely anao, ka hitora-bato sy hamono anao amin\u2019ny sabany.",
        "41": "Handoro ny tranonao ireny ka hampihatra didim-pitsarana aminao, eo imason\u2019ny vehivavy maro. Ary hatsahatro hatreo ny maha mpivaro-tena anao, ka tsy hanome karama intsony ianao.",
        "42": "Tsy ho tezitra aminao na ho saro-piaro aminao intsony aho. Dia hionona aho ka tsy ho sosotra intsony.\u2019",
        "43": "\u201c\u2018Tsy mba nahatsiaro ny andron\u2019ny fahazazanao ianao, fa nampiady saina ahy noho ireny zava-drehetra ireny, ka hatsingeriko eo an-dohanao koa ny nataonao\u2019, hoy i Jehovah Tompo Fara Tampony. \u2018Tsy hanaraka fitondran-tena baranahiny intsony ianao ho fanampin\u2019ny zava-maharikoriko rehetra nataonao.",
        "44": "\u201c\u2018Izay mampiasa ohabolana hanesoana anao, dia hilaza an\u2019izao ohabolana izao: \u201cTaha-dreny!\u201d",
        "45": "Tena zanakavavin-dreninao tokoa ianao, satria mankahala vady aman-janaka ny reninao. Ary rahavavin\u2019ny rahavavinao tokoa ianao, satria mankahala vady aman-janaka ireo rahavavinao. Hetita ny reninareo, ary Amorita ny rainareo.\u2019\u201d",
        "46": "\u201c\u2018I Samaria sy ireo tan\u00e0na miankina aminy no zokinao vavy, izay monina eo ankavianao, ary i Sodoma sy ireo tan\u00e0na miankina aminy no zandrinao vavy, izay monina eo ankavananao.",
        "47": "Nanao sahala amin\u2019ny nataon\u2019izy ireo sy nanaraka ny zava-maharikoriko fanaony ianao, nefa tsy vitan\u2019izany ihany fa vetivety koa dia efa nihoatra noho ny ratsy nataon\u2019izy ireo ny zava-drehetra nataonao.",
        "48": "Raha mbola velona koa aho\u2019, hoy i Jehovah Tompo Fara Tampony, \u2018na dia i Sodoma rahavavinao sy ireo tan\u00e0na niankina taminy aza tsy nahavita ny ratsy vitanao sy ireo tan\u00e0na niankina taminao.",
        "49": "Izao no fahadisoan\u2019i Sodoma rahavavinao: Nirehareha izy sy ireo tan\u00e0na niankina taminy, betsaka ny sakafony, tsy niraharaha sy tsy rototra izy ireo, sady tsy nanampy ny ory sy ny mahantra.",
        "50": "Mbola nanambony tena koa izy ireo sady nanaraka fanao maharikoriko teo anatrehako. Dia naripako izy ireo tamin\u2019ny farany, satria hitako hoe izany no mendrika azy.",
        "51": "\u201c\u2018Na i Samaria aza tsy nahavita ny antsasaky ny fahotana vitanao. Betsaka noho ny an\u2019ireo ny zava-maharikoriko nataonao, hany ka ny rahavavinao indray no toa marina raha ampitahaina aminao, noho ny fanao maharikoriko rehetra narahinao.",
        "52": "Zakao ny fahafaham-barakanao rehefa manamarina an\u2019ireo rahavavinao ianao. Marina kokoa noho ianao izy ireo satria mbola maharikoriko kokoa noho ny nataon\u2019izy ireo ny fahotana vitanao. Aoka koa ianao ho menatra ka zakao ny fahafaham-barakanao, satria nataonao izay hahatonga an\u2019ireo rahavavinao ho toa marina kokoa noho ianao.\u2019",
        "53": "\u201c\u2018Dia hangoniko avy amin\u2019ny fahababoana izy ireo, dia ny mponin\u2019i Sodoma sy ireo tan\u00e0na niankina taminy, mbamin\u2019ny mponin\u2019i Samaria sy ireo tan\u00e0na niankina taminy. Hangoniko miaraka amin\u2019izy ireo koa ny olonao babo,",
        "54": "mba ho afa-baraka ianao. Ho menatra ianao noho izay rehetra nataonao, tamin\u2019ny nampiononanao azy ireo.",
        "55": "Ho toy ny taloha indray ireo rahavavinao, dia i Sodoma sy ireo tan\u00e0na niankina taminy, sy Samaria sy ireo tan\u00e0na niankina taminy. Ary ho toy ny taloha indray ianao sy ireo tan\u00e0na niankina taminao.",
        "56": "Noheverinao ho tsy mendrika hotononin\u2019ny vavanao i Sodoma rahavavinao, tamin\u2019ny fotoana nireharehanao,",
        "57": "talohan\u2019ny nampiharihariana ny ratsy nataonao, toy ny tamin\u2019ny fotoana nahazoanao latsa avy tamin\u2019ny zanakavavin\u2019i Syria sy avy tamin\u2019ireo rehetra nanodidina azy, dia ireo zanakavavin\u2019i Filistinina. Samy nanesoeso anao tamin\u2019ny lafiny rehetra mantsy ireo.",
        "58": "Hizaka ny vokatry ny fitondran-tenanao baranahiny sy ireo zava-maharikoriko nataonao ianao\u2019, hoy i Jehovah.\u201d",
        "59": "\u201cFa izao no nolazain\u2019i Jehovah Tompo Fara Tampony: \u2018Havaliko aminao izay nataonao, satria nataonao tsinontsinona ilay fianianana ka tsy nohajainao ny fifanekena nataoko taminao.",
        "60": "Fa izaho kosa hahatsiaro ilay fifanekena nataoko taminao fony ianao mbola zaza, ka hanao fifanekena aminao aho, dia fifanekena mandritra ny fotoana tsy voafetra.",
        "61": "Dia hotsaroanao ny nataonao ka ho menatra ianao rehefa mandray an\u2019ireo rahavavinao, izay zokinao sy zandrinao. Homeko anao ho zanakao vavy izy ireo, nefa tsy noho ilay fifanekena nifanaovana taminao.\u2019",
        "62": "\u201c\u2018Ary hanao fifanekena aminao aho, dia tsy maintsy ho fantatrao fa izaho no Jehovah.",
        "63": "Amin\u2019izay dia hahatsiaro ianao, ary ho menatra ka tsy hisy antony hitenenanao intsony, satria ho afa-baraka ianao rehefa hanao fandrakofam-pahotana ho anao aho noho izay rehetra nataonao\u2019, hoy i Jehovah Tompo Fara Tampony.\u201d"
    },
    "17": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, manaova ankamantatra sy fanoharana amin\u2019ny taranak\u2019Israely,",
        "3": "ka lazao hoe: \u2018Izao no nolazain\u2019i Jehovah Tompo Fara Tampony: \u201cNisy voromahery lehibe iray nanana elatra lehibe. Lava be ny volon\u2019elany, ary rakotra volo samihafa loko izy. Tonga tany Libanona izy ka nalainy ny laingon\u2019ny hazo sedera.",
        "4": "Notapahiny ny tendron\u2019ireo rantsany mbola tanora, ka nentiny tany Kanana. Dia namboleny tao amin\u2019ny tan\u00e0nan\u2019ny mpivarotra ilay izy.",
        "5": "Nalainy koa ny voa sasany tao amin\u2019ilay tany, ka namboleny tao amin\u2019ny saha famafazam-boa. Dia namboleny toy ny hazomalahelo eo amoron\u2019ny rano be ilay izy, eny, namboleny toy ny hazomalahelo.",
        "6": "Koa nitsimoka ilay voa ka lasa foto-boaloboka mandrobona sy ivaiva. Rehefa naniry izy, dia tsy nisandrahaka ireo rantsany fa nikombona. Ary ny fakany kosa naniry tsikelikely tao ambaniny. Lasa voaloboka ilay izy tamin\u2019ny farany, ka nisy sampany sy rantsany.",
        "7": "\u201c\u2018\u201cAry nisy voromahery lehibe hafa koa nanana elatra lehibe, ary ngezabe ny volon\u2019elany. May er\u1ef3 io voaloboka io nampisandrahaka ny fakany ho any aminy! Ary ny rantsany kosa nataony nandady avy teo amin\u2019ilay zaridaina nambolena azy, ka nalefany nankany amin\u2019ilay voromahery mba hotondrahany.",
        "8": "Efa nafindra tao amin\u2019ny tany tsara teo amoron\u2019ny rano be izy, mba hisy sampany sy hamoa ka ho lasa voaloboka lehibe.\u201d\u2019",
        "9": "\u201cLazao hoe: \u2018Izao no nolazain\u2019i Jehovah Tompo Fara Tampony: \u201cHo vanona ve izy? Tsy hisy hanongotra ve ny fakany? Ary tsy hataony simban\u2019ny bibikely ve ny voany? Tsy halazo daholo koa ve ireo tsimoka vao avy notapahina? Halazo tokoa ireny. Tsy sandry mahery na olona maro no ilaina mba hanongotra azy hatramin\u2019ny fakany.",
        "10": "Ho vanona ve izy na dia nafindra aza? Tsy halazo tanteraka ve izy, toy ny tsofin\u2019ny rivotra avy any atsinanana? Nitsimoka tao amin\u2019ilay zaridaina izy, ary ao koa izy no halazo.\u201d\u2019\u201d",
        "11": "Dia tonga tamiko indray ny tenin\u2019i Jehovah hoe:",
        "12": "\u201cLazao amin\u2019io taranaka mpikomy io, azafady, hoe: \u2018Tena tsy fantatrareo tokoa ve ny hevitr\u2019izany zavatra izany?\u2019 Koa lazao hoe: \u2018Tonga tany Jerosalema ny mpanjakan\u2019i Babylona ary nalainy ny mpanjaka sy ny andriana tao, ka nentiny nankat\u1ef3 Babylona.",
        "13": "Naka ny iray tamin\u2019ny taranaky * ny mpanjaka koa izy, ka nanao fifanekena taminy ary nampianiana azy. Nentiny koa ireo olona ambony tao amin\u2019ilay tany,",
        "14": "mba hietry ilay fanjakana ka tsy ho tafarina intsony, ary mba haharitra izy io raha manaja an\u2019ilay fifanekena nataony izy.",
        "15": "Nikomy taminy anefa izy tamin\u2019ny farany, ka naniraka olona ho any Ejipta mba hahazoany soavaly sy olona maro. Hahomby ve izy? Ho afa-mandositra ve izy, nefa nanao izany sady nivadika tamin\u2019ny fifanekena? Ho afa-mandositra tokoa ve izy?\u2019",
        "16": "\u201c\u2018\u201cRaha mbola velona koa aho\u201d, hoy i Jehovah Tompo Fara Tampony, \u201cdia any amin\u2019ny tanin\u2019ilay mpanjaka nanao azy ho mpanjaka, no hahafatesan\u2019ilay nanao tsinontsinona ny fianianany sy nivadika tamin\u2019ny fifanekena nataony. Eny, any Babylona no hahafatesany.",
        "17": "Tsy hahavonjy azy amin\u2019ny ady i Farao, na dia hampiasa tafika lehibe sy vahoaka be aza. Tsy ho vitany ny hanangana tovon-tany * sy manda hanaovana fahirano hoenti-mandringana olona * maro.",
        "18": "Nanao tsinontsinona ny fianianana izy rehefa nivadika tamin\u2019ny fifanekena. Efa nanolotra tanana ho fanomezan-toky izy, nefa mbola nanao izany rehetra izany ihany. Koa tsy ho afa-mandositra izy.\u201d\u2019",
        "19": "\u201c\u2018Koa izao no nolazain\u2019i Jehovah Tompo Fara Tampony: \u201cRaha mbola velona koa aho, dia hatsingeriko eo an-dohany ny nataony. Nianiana tamiko mantsy izy ary nanao fifanekena tamiko, nefa samy tsy nisy nohajainy izany.",
        "20": "Koa hovelariko hanarona azy ny haratoko, ka ho tratran\u2019ilay fandrika harato izy. Dia hoentiko any Babylona izy ka hifandahatra aminy any aho, satria nivadika tamiko izy sady nanohitra ahy.",
        "21": "Ho lavon-tsabatra daholo izay miaramilany afa-nandositra. Ary izay sisa tavela kosa haely any amin\u2019ny vazan-tany efatra. * Dia tsy maintsy ho fantatrareo fa izaho Jehovah no niteny izany.\u201d\u2019",
        "22": "\u201c\u2018Izao no nolazain\u2019i Jehovah Tompo Fara Tampony: \u201cIzaho mihitsy no haka amin\u2019ireo laingony eny an-tampon\u2019ilay hazo sedera, ka hamboleko izany. Eo amin\u2019ireo rantsany eny amin\u2019ny tendrony no hanapahako rantsana iray mbola tanora. Dia hafindrako eny amin\u2019ny tendrombohitra avo sy manerinerina izany.",
        "23": "Eny amin\u2019ny tendrombohitra avon\u2019ny Israely no hamindrako azy. Hisy sampany izy ary hamoa ka ho lasa hazo sedera lehibe. Ary honina eo ambaniny ny karazam-borona rehetra. Ho eny ambany aloky ny raviny izy ireo.",
        "24": "Dia tsy maintsy ho fantatry ny hazo rehetra any an-tsaha fa izaho Jehovah no mampietry ny hazo avo sy manandratra ny hazo iva. Ataoko malazo ny hazo mbola maitso, ary ataoko misy voniny indray ny hazo efa malazo. Izaho Jehovah no niteny sy nanatanteraka izany.\u201d\u2019\u201d"
    },
    "18": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cInona moa no tianareo holazaina amin\u2019izao fitenenana fampiasanareo any amin\u2019ny tanin\u2019ny Israely izao: \u2018Ny ray no mihinana voaloboka manta, nefa ny nifin\u2019ny zanany no madilo\u2019?",
        "3": "\u201c\u2018Raha mbola velona koa aho\u2019, hoy i Jehovah Tompo Fara Tampony, \u2018dia tsy hampiasa izany fitenenana izany intsony ianareo, any Israely.",
        "4": "Fa ahy ny aina rehetra. Ahy ny ain\u2019ny ray, ary toy izany koa ny ain\u2019ny zanaka. Izay * manota no ho faty.",
        "5": "\u201c\u2018Raha olo-marina ny olona iray ka manao ny rariny sy manao izay mahitsy;",
        "6": "tsy nihinana sorona teny an-tendrombohitra izy, na niandrandra an\u2019ireo sampy maharikoriko notompoin\u2019ny taranak\u2019Israely; tsy nandoto vadin\u2019olona izy na nanao firaisana tamin\u2019ny vehivavy mbola maloton\u2019ny fadimbolany;",
        "7": "tsy nampijaly olona izy; ary naveriny ny antoka nalainy tamin\u2019izay nitrosa taminy; tsy naka an-keriny fananan\u2019olona izy; ary nomeny ho an\u2019ny noana ny sakafony, ary nampitafiany ny tsy manan-kitafy;",
        "8": "tsy naka zanabola izy na naka tombony rehefa nampisambo-bola; tsy nanao ny tsy rariny izy; ary nampihatra ny rariny sy ny hitsiny tamin\u2019ny olona nifampitory;",
        "9": "ny lal\u00e0ko foana no notandremany; ary ny didim-pitsarako no nampihariny mba hanaovany ny marina, eny, raha izany rehetra izany no ataony, dia olo-marina izy ka ho velona tokoa\u2019, hoy i Jehovah Tompo Fara Tampony.",
        "10": "\u201c\u2018Raha misy raim-pianakaviana manana zanaka mpandroba na mpandatsa-dra, na manao zavatra mitovitovy amin\u2019ny iray amin\u2019ireo",
        "11": "\u2014nefa izy kosa tsy mba nanao izany\u2014raha nihinana sorona teny an-tendrombohitra izy, na nandoto vadin\u2019olona;",
        "12": "na nampijaly ny ory sy ny mahantra izy; na naka an-keriny fananan\u2019olona; na tsy namerina ny antoka nalainy; na niandrandra an\u2019ireo sampy maharikoriko, dia zava-mahatsiravina izany nataony izany.",
        "13": "Naka tombony izy na naka zanabola rehefa nampisambo-bola ka ho faty tokoa. Izany zava-maharikoriko rehetra izany no nataony, ka hovonoina ho faty tokoa izy. Ary izy ihany no ho tompon\u2019andraikitra amin\u2019ny fahafatesany. *",
        "14": "\u201c\u2018Raha misy raim-pianakaviana manan-janaka, ka hitan\u2019io zanany io ny fahotana rehetra nataon-drainy, ary hitany izany fa izy kosa tsy mba nanao toy izany;",
        "15": "tsy nihinana sorona teny an-tendrombohitra izy, na niandrandra an\u2019ireo sampy maharikoriko notompoin\u2019ny taranak\u2019Israely; tsy nandoto vadin\u2019olona;",
        "16": "tsy nampijaly olona na naka antoka; tsy nandroba fananan\u2019olona; ary nomeny ho an\u2019ny noana ny sakafony ary nampitafiany ny tsy manan-kitafy;",
        "17": "tsy nampijaly ny ory izy, ary tsy naka tombony na naka zanabola rehefa nampisambo-bola; fa ny didim-pitsarako no notanterahiny ary ny lal\u00e0ko no notandremany, dia tsy ho faty noho ny fahadisoan\u2019ny rainy izy, fa ho velona tokoa.",
        "18": "Fa ilay rainy kosa no ho faty noho ny fahadisoan\u2019ny tenany, satria nanambaka an-kitsirano izy sady naka an-keriny ny fananan\u2019ny rahalahiny ary nanao izay ratsy teo amin\u2019ny fireneny.",
        "19": "\u201c\u2018Dia hilaza ianareo hoe: \u201cFa nahoana kosa ny zanaka no tsy hizaka ny vokatry ny fahadisoan\u2019ny rainy?\u201d Satria ilay zanaka nanao ny rariny sy nanao izay mahitsy, ary nitandrina ny lal\u00e0ko rehetra sy nankat\u00f2 izany foana, ka ho velona tokoa.",
        "20": "Fa izay * manota no ho faty. Tsy hizaka ny vokatry ny fahadisoan\u2019ny rainy ny zanaka, ary tsy hizaka ny vokatry ny fahadisoan\u2019ny zanaka ny rainy. Ny olo-marina ihany no hovalian-tsoa noho ny fahamarinany, ary ny ratsy fanahy ihany no hizaka ny vokatry ny faharatsiany.",
        "21": "\u201c\u2018Ary raha miala amin\u2019ny fahotany rehetra ny ratsy fanahy, ka tena mitandrina ny lal\u00e0ko rehetra ary manao ny rariny sady manao izay mahitsy, dia ho velona tokoa izy fa tsy ho faty.",
        "22": "Tsy hotsarovana intsony ny fahadisoana rehetra vitany, ary tsy hanamelohana azy intsony izany. Koa ho velona izy, noho ny fahamarinany.\u2019",
        "23": "\u201c\u2018Sitrako ve ny hahafatesan\u2019ny ratsy fanahy\u2019, hoy i Jehovah Tompo Fara Tampony, \u2018fa tsy ny hialany amin\u2019ny ratsy fanaony mba ho velona izy?\u2019",
        "24": "\u201c\u2018Raha miala amin\u2019ny lalan\u2019ny fahamarinana ny olo-marina ka manao ny tsy rariny, ary ny zava-maharikoriko rehetra fanaon\u2019ny ratsy fanahy no ataony fanao, ary mbola velona izy, dia tsy hisy hotsarovana ny fahamarinana rehetra nataony. Ho faty izy satria nivadika sy nanota.",
        "25": "\u201c\u2018Dia hiteny ianareo hoe: \u201cTsy mety ny ataon\u2019i Jehovah.\u201d Koa henoy \u00e0ry, azafady, ry taranak\u2019Israely \u00f4! Tsy mety tokoa ve ny ataoko? Tsy ny ataonareo ve no tsy mety?",
        "26": "\u201c\u2018Raha miala amin\u2019ny lalan\u2019ny fahamarinana ny olo-marina ka manao ny tsy rariny, ary maty noho izany, dia ho faty tokoa izy noho ny nanaovany ny tsy rariny.",
        "27": "\u201c\u2018Ary raha miala amin\u2019ny ratsy fanaony ny ratsy fanahy ka manao ny rariny sady manao izay mahitsy, dia ny tenany ihany no hitsimbina ny ainy.",
        "28": "Rehefa tsapany ny fahadisoana rehetra vitany ka miala amin\u2019izany izy, dia ho velona tokoa izy fa tsy ho faty.",
        "29": "\u201c\u2018Dia hiteny ny taranak\u2019Israely hoe: \u201cTsy mety ny ataon\u2019i Jehovah.\u201d Ny ataoko ve no tsy mety, ry taranak\u2019Israely \u00f4? Tsy ny ataonareo ve no tsy mety?\u2019",
        "30": "\u201c\u2018Koa arakaraka izay nataonareo avy no hitsarako anareo, ry taranak\u2019Israely \u00f4!\u2019, hoy i Jehovah Tompo Fara Tampony. \u2018Mibebaha ka mial\u00e0 amin\u2019ny fahadisoana rehetra nataonareo, ary aoka tsy hisy na inona na inona ho tonga vato mahatafintohina anareo, ka hahatonga anareo hanao fahadisoana.",
        "31": "Esory aminareo ny fahadisoana rehetra vitanareo, ka ataovy izay hananana fo vaovao sy toe-tsaina vaovao. Fa nahoana ianareo no ho faty, ry taranak\u2019Israely \u00f4?\u2019",
        "32": "\u201c\u2018Tsy sitrako mantsy ny hahafatesan\u2019iza na iza\u2019, hoy i Jehovah Tompo Fara Tampony. \u2018Koa mial\u00e0 amin\u2019ny lalan-dratsinareo mba ho velona ianareo!\u2019\u201d"
    },
    "19": {
        "1": "\u201cAry manaova hira fanehoana alahelo an\u2019ireo mpiadidy eo amin\u2019ny Israely,",
        "2": "ka lazao hoe: \u2018Inona moa ny reninareo? Liom-bavy eo anivon\u2019ny lion-dahy izy. Mandry eo anivon\u2019ny liona tanora izy, ary mitaiza an\u2019ireo zanany.",
        "3": "\u201c\u2018Notezainy ny iray tamin\u2019ireo zanany, ka lasa liona tanora matanjaka, izay nianatra namiravira remby, ary nihinana olona mihitsy.",
        "4": "Nandre momba azy foana ireo firenena. Voafandrika anefa izy ka latsaka tao amin\u2019ny lavaka nataon\u2019izy ireo, ary notaritiny tamin\u2019ny faraingo nankany Ejipta.",
        "5": "\u201c\u2018Rehefa hitan\u2019ilay liom-bavy fa very maina fotsiny ny niandrasany, ary efa tsy nisy fanantenana intsony, dia nalainy indray ny zanany iray, ka nataony lasa liona tanora matanjaka.",
        "6": "Dia nandehandeha teo anivon\u2019ireo liona izy io. Lasa liona tanora matanjaka izy io ary nianatra namiravira remby, ka nihinana olona mihitsy.",
        "7": "Fantany hoe aiza no misy ny tilikambo fonenan\u2019ireo, ary nataony fongana ny tao an-tan\u00e0na, hany ka lao ilay tany. Ary nataony re eran\u2019ilay tany ny fierony.",
        "8": "Koa nanatona hamely azy ny firenena avy any amin\u2019ireo faritany manodidina, ka namelatra harato hanarona azy. Voafandrika izy ka latsaka tao amin\u2019ny lavaka nataon\u2019izy ireo.",
        "9": "Dia notaritin\u2019izy ireo tamin\u2019ny faraingo izy ka nataony tao anaty vata makarakara, ary nentiny tany amin\u2019ny mpanjakan\u2019i Babylona. Haraton\u2019ny mpihaza no nitondran\u2019izy ireo azy. Amin\u2019izay dia tsy ho re eny amin\u2019ny tendrombohitr\u2019i Israely intsony ny feony.",
        "10": "\u201c\u2018Ny reninareo dia toy ny voaloboka ao anatin\u2019ny ranareo, eny, voaloboka nambolena teo amoron-drano. Namoa be izy ary maro ny rantsany, satria azon-drano tsara izy.",
        "11": "Dia nanjary sampan-kazo matanjaka ireo rantsany, ka azo nanaovana tehim-panjakana. Nihanitombo ilay voaloboka ka lasa avo be raha oharina amin\u2019ny rantsan\u2019ny hazo hafa. Ary tazana tsara izy, satria avo sady be dia be ny raviny sy ny rantsany.",
        "12": "Nongotana tamin-katezerana anefa izy tamin\u2019ny farany, ary natsipy tamin\u2019ny tany. Dia azon\u2019ny rivotra avy any atsinanana ny voany ka maina. Notapahina ilay sampan-kazo matanjaka ka nanjary maina, ary nolevonin\u2019ny afo.",
        "13": "Ambolena any an-tany efitra anefa izy izao, any amin\u2019ny tany ngazana sy karakaina.",
        "14": "Nisy afo avy tamin\u2019ilay sampan-kazo, ka nandevona ny rantsany sy ny voany. Dia tsy nisy sampan-kazo matanjaka na tehim-panjakana intsony avy taminy. \u201c\u2018Hira fanehoana alahelo izany, ary mbola ho fanehoana alahelo.\u2019\u201d"
    },
    "20": {
        "1": "Tamin\u2019ny andro fahafolon\u2019ny volana fahadimy, tamin\u2019ny taona fahafito, dia tonga mba hanontany an\u2019i Jehovah ny anti-panahy sasany teo amin\u2019ny Israely, ka nipetraka teo anoloako.",
        "2": "Dia tonga tamiko ny tenin\u2019i Jehovah hoe:",
        "3": "\u201cRy zanak\u2019olona, mitenena amin\u2019ireo anti-panahin\u2019ny Israely ireo, ka lazao hoe: \u2018Izao no nolazain\u2019i Jehovah Tompo Fara Tampony: \u201cHanontany ahy ve no nahatongavanareo? \u2018Raha mbola velona koa aho\u2019, hoy i Jehovah Tompo Fara Tampony, \u2018dia tsy hanaiky hanontanianareo.\u2019\u201d\u2019",
        "4": "\u201cTsy tokony efa hitsara azy ireo ve ianao? Tsy tokony efa hitsara azy ireo ve ianao, ry zanak\u2019olona? Ampahafantaro azy ny zava-maharikoriko nataon\u2019ny razany.",
        "5": "Koa lazao aminy hoe: \u2018Izao no nolazain\u2019i Jehovah Tompo Fara Tampony: \u201cTamin\u2019ny andro nifidianako ny Israely, dia nanangan-tanana aho ka nianiana tamin\u2019ny taranak\u2019i Jakoba, ary nampahafantatra ny tenako tamin\u2019izy ireo tany Ejipta. Eny, nanangan-tanana aho ka nianiana taminy hoe: \u2018Izaho no Jehovah Andriamanitrareo!\u2019",
        "6": "Tamin\u2019izany andro izany, dia nanangan-tanana aho ka nianiana tamin\u2019izy ireo fa hamoaka azy avy any Ejipta, mba hitondra azy any amin\u2019ilay tany tondra-dronono sy tantely, dia ilay tany efa nojereko taratra mba homena azy ireo. Ravaky ny tany rehetra izy io.",
        "7": "Dia hoy ihany aho taminy: \u2018Samia ianareo manary ny zava-maharikoriko nandrandrainareo, ary aza mandoto tena amin\u2019ireo sampy maharikorikon\u2019i Ejipta. Izaho no Jehovah Andriamanitrareo.\u2019",
        "8": "\u201c\u2018\u201cNikomy tamiko anefa izy ireo sady tsy nety nihaino ahy. Tsy nisy tamin\u2019izy ireo nanary ny zava-maharikoriko nandrandrainy, ary tsy nisy koa nahafoy an\u2019ireo sampy maharikorikon\u2019i Ejipta. Koa nilaza aho fa hampihariko aminy ny fahatezerako, mba hanamparako ny fahavinirako aminy any Ejipta.",
        "9": "Narovako anefa ny anarako mba tsy hozimbazimbaina eo imason\u2019ireo firenena nisy azy. Nampahafantatra ny tenako tamin\u2019izy ireo teo imason\u2019ireny mantsy aho, rehefa nitondra azy ireo nivoaka avy tany Ejipta.",
        "10": "Koa navoakako avy tany Ejipta izy ireo, ary nentiko tany an-tany efitra.",
        "11": "\u201c\u2018\u201cDia nomeko azy ireo ny lal\u00e0ko ary nampahafantariko azy ny didim-pitsarako, mba ho velona izay olona mitandrina izany.",
        "12": "Nomeko azy ireo koa ny sabatako ho famantarana eo amiko sy aminy, mba ho fantany fa izaho Jehovah no manamasina azy.",
        "13": "\u201c\u2018\u201cNikomy tamiko tany an-tany efitra anefa ny taranak\u2019Israely. Tsy notandreman\u2019izy ireo ny lal\u00e0ko, ary nolaviny ny didim-pitsarako. Ho velona anefa ny olona raha mitandrina izany. Ary nozimbazimbain\u2019izy ireo tanteraka ny sabatako, ka nilaza aho fa hanampatra ny fahatezerako aminy any an-tany efitra, mba ho ripaka tanteraka izy ireo.",
        "14": "Narovako anefa ny anarako mba tsy hozimbazimbaina eo imason\u2019ireo firenena, dia ireo firenena nahita ny namoahako azy ireo.",
        "15": "Nanangan-tanana koa aho ka nianiana tamin\u2019izy ireo tany an-tany efitra, fa tsy hitondra azy any amin\u2019ilay tany nomeko azy, dia ilay tany tondra-dronono sy tantely sady ravaky ny tany rehetra,",
        "16": "satria nolavin\u2019izy ireo ny didim-pitsarako. Tsy notandreman\u2019izy ireo koa ny lal\u00e0ko ary nozimbazimbainy ny sabatako, satria niraiki-po tamin\u2019ireo sampiny maharikoriko izy ireo.",
        "17": "\u201c\u2018\u201cNiantra azy ireo anefa ny masoko, ka tsy naringako izy ireo ary tsy naripako tany an-tany efitra.",
        "18": "Fa hoy aho tamin\u2019ny taranany tany an-tany efitra: \u2018Aza manaraka ny fitsipiky ny razanareo na mampihatra ny didim-pitsarany, ary aza mandoto tena amin\u2019ireo sampiny maharikoriko.",
        "19": "Izaho no Jehovah Andriamanitrareo. Tandremo ny lal\u00e0ko ary hajao ny didim-pitsarako, ka ampiharo.",
        "20": "Hamasino ny sabatako ary aoka ho famantarana eo amiko sy aminareo izany, mba ho fantatrareo fa izaho no Jehovah Andriamanitrareo.\u2019",
        "21": "\u201c\u2018\u201cNikomy tamiko anefa ny taranany. Tsy notandremany ny lal\u00e0ko ary tsy nohajainy ny didim-pitsarako, ka tsy notanterahiny. Ho velona anefa ny olona raha mitandrina izany. Nozimbazimbain\u2019izy ireo koa ny sabatako. Koa nilaza aho fa hampihariko aminy ny fahatezerako, mba hanamparako ny fahavinirako aminy any an-tany efitra.",
        "22": "Nahemotro anefa ny tanako ary narovako ny anarako, mba tsy hozimbazimbaina eo imason\u2019ireo firenena, dia ireo firenena nahita ny namoahako azy ireo.",
        "23": "Ary nanangan-tanana aho ka nianiana tamin\u2019izy ireo tany an-tany efitra, fa haparitako any amin\u2019ireo firenena izy ireo ary haeliko any amin\u2019ny tany samy hafa,",
        "24": "satria tsy nanatanteraka ny didim-pitsarako izy ireo, fa nandika ny lal\u00e0ko sy nanazimbazimba ny sabatako ary nibanjina an\u2019ireo sampy maharikoriko notompoin\u2019ny razany.",
        "25": "Koa navelako hanana fitsipika tsy mahasoa izy ireo, ary navelako hanaja didim-pitsarana izay tsy hampaharitra ny fiainany.",
        "26": "Navelako ho voaloton\u2019ny fanomezana nataony izy ireo, rehefa nodorany * tao anaty afo ny voalohan-terany rehetra, mba handringanako tanteraka azy ireo, ka ho fantany fa izaho no Jehovah.\u201d\u2019",
        "27": "\u201cKoa mitenena amin\u2019ny taranak\u2019Israely, ry zanak\u2019olona, ka lazao hoe: \u2018Izao no nolazain\u2019i Jehovah Tompo Fara Tampony: \u201cTamin\u2019io lafiny io koa, dia nanevateva ahy ny razanareo rehefa nivadika tamiko.",
        "28": "Kanefa nentiko tany amin\u2019ilay tany efa nananganako tanana sy nianianako homena azy ihany izy ireo. Isaky ny nahita havoana avo sy hazo maro rantsana anefa izy ireo, dia nanolotra sorona sy fanatitra mahatezitra teny amin\u2019ireny. Teny koa izy ireo no nanolotra hanitra mampitony, ary teny izy ireo no nandraraka fanatitra zava-pisotro.",
        "29": "Koa hoy aho taminy: \u2018Midika ho inona ireny toerana avo falehanareo ireny? Antsoina hoe Toerana Avo mantsy ireny mandraka androany.\u2019\u201d\u2019",
        "30": "\u201cKoa lazao amin\u2019ny taranak\u2019Israely hoe: \u2018Izao no nolazain\u2019i Jehovah Tompo Fara Tampony: \u201cMandoto tena sahala amin\u2019ny nataon\u2019ny razanareo ve ianareo? Ary ireo zava-maharikoriko notompoiny ve no hanananareo fifandraisana mamoafady?",
        "31": "Manandratra ny fanomezana avy aminareo ianareo, rehefa mandoro * ny zanakareo ao anaty afo. Mbola mandoto tena amin\u2019izany fomba izany ihany ve ianareo mandraka androany, ho voninahitr\u2019ireo sampinareo maharikoriko rehetra? Koa hanaiky hanontanianareo ve aho, ry taranak\u2019Israely \u00f4?\u201d\u2019 \u201c\u2018Raha mbola velona koa aho\u2019, hoy i Jehovah Tompo Fara Tampony, \u2018dia tsy hanaiky hanontanianareo mihitsy aho.",
        "32": "Mieritreritra ianareo hoe: \u201cAndao isika hanao sahala amin\u2019ireo firenena, toy ny vahoaka any amin\u2019ny tany samy hafa, ka hanompo vato aman-kazo.\u201d Tsy ho tanteraka mihitsy anefa izany ao an-tsainareo izany.\u2019\u201d",
        "33": "\u201c\u2018Raha mbola velona koa aho\u2019, hoy i Jehovah Tompo Fara Tampony, \u2018dia amin\u2019ny tanana mahery sy sandry ahinjitra ary amin-katezerana mafy no hanjakako aminareo.",
        "34": "Havoakako avy any amin\u2019ireo firenena ianareo, ary hangoniko avy any amin\u2019ireo tany nanaparitahana anareo. Amin\u2019ny tanana mahery sy sandry ahinjitra ary amin-katezerana mafy no hanaovako izany.",
        "35": "Dia hoentiko any an-tany efitr\u2019ireo firenena ianareo, ka any aho no hifandahatra sy hifanatrika aminareo.",
        "36": "\u201c\u2018Hifandahatra aminareo aho, sahala amin\u2019ny nataoko tamin\u2019ny razanareo tany an-tany efitr\u2019i Ejipta\u2019, hoy i Jehovah Tompo Fara Tampony.",
        "37": "\u2018Hampandaloviko eo ambany tehin\u2019ny mpiandry ondry ianareo, ka hataoko voafatotry ny fifanekena.",
        "38": "Ary hesoriko eo aminareo ireo nikomy tamiko sy nandika ny lal\u00e0ko, satria havoakako avy any amin\u2019ny tany nivahiniany izy ireo. Tsy ho tonga ao amin\u2019ny tanin\u2019ny Israely anefa izy ireo. Dia tsy maintsy ho fantatrareo fa izaho no Jehovah.\u2019",
        "39": "\u201cIzao kosa no lazain\u2019i Jehovah Tompo Fara Tampony aminareo, ry taranak\u2019Israely \u00f4: \u2018Mandehana daholo \u00e0ry manompo ny sampinareo maharikoriko e! Aorian\u2019izay, raha tsy mihaino ahy ianareo, dia tsy hozimbazimbainareo intsony ny anarako masina, na dia hanolotra fanomezana sy hanompo an\u2019ireo sampinareo maharikoriko aza ianareo.\u2019",
        "40": "\u201c\u2018Fa any amin\u2019ny tendrombohitro masina, any amin\u2019ny tendrombohitra avon\u2019ny Israely\u2019, hoy i Jehovah Tompo Fara Tampony, \u2018no hanompoan\u2019ny taranak\u2019Israely manontolo ahy, ao amin\u2019ilay tany. Any no hankasitrahako azy ireo. Any koa no hitakiako ny fanomezana avy aminareo sy ny voaloham-bokatra atolotrareo, dia ny zava-masina rehetra aterinareo.",
        "41": "Noho ilay hanitra mampitony, dia hankasitraka anareo aho, rehefa hamoaka anareo avy any amin\u2019ireo firenena sy hanangona anareo avy any amin\u2019ny tany nanaparitahana anareo. Koa amin\u2019ny alalanareo no hanamasinana ahy eo imason\u2019ireo firenena.\u2019",
        "42": "\u201c\u2018Dia tsy maintsy ho fantatrareo fa izaho no Jehovah, rehefa hoentiko any amin\u2019ny tanin\u2019ny Israely ianareo, eny, any amin\u2019ilay tany nananganako tanana sy nianianako homena ny razanareo.",
        "43": "Rehefa any dia hotsaroanareo ny nataonareo sy ny zava-drehetra nataonareo handotoana ny tenanareo, ary ho hita eo amin\u2019ny endrikareo fa haharikoriko anareo ny zava-dratsy rehetra vitanareo.",
        "44": "Dia tsy maintsy ho fantatrareo fa izaho no Jehovah rehefa hanao zavatra noho ny anarako aho, fa tsy araka ny lalan-dratsinareo na ny ratsy fanaonareo, ry taranak\u2019Israely \u00f4!\u2019, hoy i Jehovah Tompo Fara Tampony.\u201d",
        "45": "Dia tonga tamiko indray ny tenin\u2019i Jehovah hoe:",
        "46": "\u201cRy zanak\u2019olona, mitodiha any amin\u2019ny ilany atsimo ka mitenena amin\u2019izay any atsimo, ary maminania momba ny alan\u2019ny faritra atsimo.",
        "47": "Koa izao lazaina amin\u2019ny ala any atsimo: \u2018Henoy ny tenin\u2019i Jehovah. Izao no nolazain\u2019i Jehovah Tompo Fara Tampony: \u201cHandrehitra afo eo aminareo aho, ka ho levon\u2019izany ny hazo rehetra mbola maitso sy ny hazo maina rehetra eo aminareo. Tsy hovonoina izany afo midedadeda izany, ka ho main\u2019izy io daholo ny tarehy * rehetra, hatrany atsimo ka hatrany avaratra.",
        "48": "Dia ho hitan\u2019ny nofo rehetra fa izaho Jehovah no nandrehitra ilay afo, ka tsy hovonoina izany.\u201d\u2019\u201d",
        "49": "Fa hoy aho: \u201cIndrisy, ry Jehovah Tompo Fara Tampony \u00f4! Izao no lazain\u2019izy ireo momba ahy: \u2018Tsy manao fanoharana indray ve ilehio?\u2019\u201d"
    },
    "21": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, mitodiha any Jerosalema, ary mitenena manandrify an\u2019ireo toerana masina, ka maminania ny amin\u2019ny loza hanjo ny tanin\u2019ny Israely.",
        "3": "Koa lazao amin\u2019ny tanin\u2019ny Israely hoe: \u2018Izao no nolazain\u2019i Jehovah: \u201cHamely anao aho ka hotsoahako avy ao amin\u2019ny tranony ny sabatro, dia haringako ny olo-marina sy ny ratsy fanahy eo aminao.",
        "4": "Koa hivoaka avy ao amin\u2019ny tranony ny sabatro ka hamely ny nofo rehetra hatrany atsimo ka hatrany avaratra, mba handringanako ny olo-marina sy ny ratsy fanahy eo aminao.",
        "5": "Dia tsy maintsy ho fantatry ny nofo rehetra fa izaho Jehovah no nanatsoaka ny sabatro avy tao amin\u2019ny tranony, ka tsy hiverina ao intsony izy io.\u201d\u2019",
        "6": "\u201cRy zanak\u2019olona, misentoa ary aoka hangozohozo ny andilanao, eny, misentoa amin\u2019alahelo be eo imason\u2019izy ireo.",
        "7": "Ary raha manontany anao izy ireo hoe: \u2018Fa maninona ianao no misento?\u2019, dia lazao hoe: \u2018Satria misy vaovao ratsy.\u2019 Fa tsy maintsy ho tonga izany, ka hihorohoro ny fon\u2019ny rehetra, ary hiraviravy tanana sy ho kivy ny rehetra, ary hisy rano hitete * eo amin\u2019ny lohalika rehetra. \u2018Tsy maintsy ho tonga izany sady tena hitranga\u2019, hoy i Jehovah Tompo Fara Tampony.\u201d",
        "8": "Dia tonga tamiko indray ny tenin\u2019i Jehovah hoe:",
        "9": "\u201cRy zanak\u2019olona, maminania ka lazao hoe: \u2018Izao no nolazain\u2019i Jehovah: \u201cMilaz\u00e0 hoe: \u2018Sabatra! Sabatra! Efa norangitina ilay sabatra sady efa nokosehina hangirana.",
        "10": "Efa nomanina ilay fandripahana ka norangitina ilay sabatra sady nokosehina mba hanjelatra.\u2019\u201d\u2019\u201d \u201cTsy tokony ho faly ve isika?\u201d \u201c\u2018Lavin\u2019izy io sahala amin\u2019ny nandavany ny hazo rehetra ve ilay tehim-panjakan\u2019ny zanako?",
        "11": "\u201c\u2018Nomena ilay sabatra mba hatao mangirana ka ho azo ampiasaina. Norangitina sy nokosehina hangirana izy io mba hatolotra eo an-tanan\u2019ny mpandringana.",
        "12": "\u201c\u2018Ry zanak\u2019olona, aoka ianao hitaraina sy hidradradradra, noho ilay sabatra izay mamely ny oloko. Mamely an\u2019ireo mpiadidy rehetra eo amin\u2019ny Israely izy io. Natolotra ho amin\u2019ny sabatra niaraka tamin\u2019ny oloko izy ireo. Koa aoka ianao hikapoka ny fenao ho fanehoana alahelo.",
        "13": "Efa nodinihina tsara ilay sabatra. Dia ahoana raha lavin\u2019izy io koa ilay tehim-panjakana? Tsy hisy intsony ilay izy\u2019, hoy i Jehovah Tompo Fara Tampony.",
        "14": "\u201cAry ianao, ry zanak\u2019olona, maminania ary ataovy mifampikapoka ny felatananao roa ka milaz\u00e0 intelo hoe: \u2018Sabatra!\u2019 Mahafaty izany sabatra izany. Sabatra mahafaty olona ambony izany sady manodidina azy.",
        "15": "Handripaka amin\u2019ny sabatra aho mba hihorohoro ny fo ary ho maro ny ripaka eny amin\u2019ny vavahadiny rehetra. Indrisy, natao izay hampanjelatra io sabatra io, ary norangitina handripaka izy io!",
        "16": "Asehoy fa maranitra ianao. Mandehana miankavanana! Mak\u00e0 toerana. Mandehana miankavia! Mandehana any amin\u2019izay itodihanao!",
        "17": "Dia hataoko mifampikapoka koa ny felatanako. Ary ho afaka ny fahatezerako avy eo. Izaho Jehovah no miteny izany.\u201d",
        "18": "Dia tonga tamiko indray ny tenin\u2019i Jehovah hoe:",
        "19": "\u201cRy zanak\u2019olona, asio lalana roa hidiran\u2019ny sabatry ny mpanjakan\u2019i Babylona. Samy hiainga avy ao amin\u2019ny tany iray ihany ireo lalana roa ireo. Ary manamboara marika manondro lalana, eo amin\u2019ny sampanan-dalana mankany an-tan\u00e0na.",
        "20": "Asio lalana iray hidiran\u2019ilay sabatra hamely an\u2019i Raban\u2019ny taranak\u2019i Amona, ary iray kosa hamelezana an\u2019i Joda, dia i Jerosalema misy manda.",
        "21": "Mijanona eo amin\u2019ny fihaonan-dalana mantsy ny mpanjakan\u2019i Babylona, eo amin\u2019izay isampanan\u2019ny lalana ho roa, mba hanao sikidy. Nahontsankontsany ireo zana-tsip\u00ecka. Nanontany tamin\u2019ny alalan\u2019ny terafima * izy. Ary nodinihiny ny atin-kena.",
        "22": "Nasehon\u2019ny sikidy teny an-tanany ankavanana fa i Jerosalema no tokony hotafihiny. Koa hampiasa lohondry vy izy, ary hanome baiko handringana. Hampaneno fanairana koa izy, ary hampiasa lohondry vy handrodanana vavahady. Ary hanorina tovon-tany * sy manda hanaovana fahirano izy.",
        "23": "Toy ny faminaniana tsy marina avy amin\u2019ny sikidy anefa izany teo imason\u2019izy ireo, eny, teo imason\u2019ireo mianiana amin\u2019ireny. Mahatsiaro ny fahadisoana natao izy mba hisamborana an\u2019ireo.",
        "24": "\u201cKoa izao no nolazain\u2019i Jehovah Tompo Fara Tampony: \u2018Nataonareo izay hahatsiarovana ny fahadisoanareo, rehefa nabaribary ny fandikan-dal\u00e0na nataonareo sy rehefa niharihary ny fahotanareo, izany hoe ny zava-dratsy nataonareo. Izany rehetra izany no hahatonga anareo ho voasambotry ny tanan\u2019ny fahavalo, satria tsaroana ianareo.\u2019",
        "25": "\u201cAry ianao, ry ilay maratra mafy efa ho faty, ilay ratsy fanahy mpiadidy eo amin\u2019ny Israely, tonga mandritra ny fotoanan\u2019ny fahadisoana farany ny andronao.",
        "26": "Izao no nolazain\u2019i Jehovah Tompo Fara Tampony: \u2018Esory ny fehilohan\u2019ny mpanjaka, ary tsoahy ny satroboninahitra. Tsy ho toy ny taloha intsony ny toe-javatra. Asandrato ny ambany, ary ampietreo ny ambony.",
        "27": "Horavako, horavako, horavako izany, ary izany koa aza dia tsy ho lasan\u2019iza na iza, mandra-pahatongan\u2019ilay manan-jo ara-dal\u00e0na hahazo izany. Dia homeko azy izany.\u2019",
        "28": "\u201cAry ianao, ry zanak\u2019olona, maminania ka lazao hoe: \u2018Izao no nolazain\u2019i Jehovah Tompo Fara Tampony momba ny taranak\u2019i Amona sy ny latsa nataony.\u2019 Koa lazao hoe: \u2018Sabatra! Misy sabatra voatsoaka mba handripahana. Nokosehina hanjelatra ilay izy mba hamonoana olona.",
        "29": "Fahitana tsy marina sy faminaniana sandoka avy amin\u2019ny sikidy mantsy no nolazainy taminao, mba hiampatrampatra eny ambonin\u2019ny fatin\u2019ireo ratsy fanahy ny fatinao. Tonga mandritra ny fotoanan\u2019ny fahadisoana farany ny andron\u2019ireo ratsy fanahy ireo.",
        "30": "Avereno ao amin\u2019ny tranony ilay sabatra. Ao amin\u2019ny toerana namoronana anao, ao amin\u2019ny tany niavianao, no hitsarako anao.",
        "31": "Dia hampihariko aminao ny fanamelohako. Hotsofiko handoro anao ny afon\u2019ny fahatezerako, ka hatolotro eo an-tanan\u2019ny tsy misaina ianao, dia eo an-tanan\u2019ireo manan-talenta amin\u2019ny fandripahana.",
        "32": "Ho toy ny kitay ao anaty afo ianao. Handriaka eran\u2019ilay tany ny ranao. Tsy hotsaroana intsony ianao, satria izaho Jehovah no miteny izany.\u2019\u201d"
    },
    "22": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, tsy tokony hitsara ve ianao? Tsy tokony hitsara an\u2019ilay tan\u00e0na mpandatsa-dra ve ianao? Ary tsy tokony hampahafantarinao azy tokoa ve ny zava-maharikoriko rehetra nataony?",
        "3": "Koa lazao hoe: \u2018Izao no nolazain\u2019i Jehovah Tompo Fara Tampony: \u201cIanao dia tan\u00e0na mandatsaka ny ran\u2019ny olona ao aminao, mandra-pahatongan\u2019ny fotoana hamaliana anao! Nanamboatra sampy maharikoriko tao aminao ianao mba hampahaloto anao.",
        "4": "Meloka ianao noho ny ra nalatsakao tao aminao. Ary nanjary naloto ianao noho ny sampy maharikoriko nataonao. Efa nanafohy ny andronao ianao, ka tonga amin\u2019ny taona hamaliana anao. Koa hataoko fandatsan\u2019ireo firenena sy faneson\u2019ny tany rehetra ianao.",
        "5": "Haneso anao na ny lavitra na ny akaiky anao, ry ilay maloto anarana sy anjakan\u2019ny fikorontanana!",
        "6": "Ao aminao ireo mpiadidy eo amin\u2019ny Israely, ary samy manampatra fahefana izy ireo mba handatsahan-dra.",
        "7": "Na ny ray na ny reny dia samy atao tsinontsinona eo aminao. Ambakaina ny vahiny monina eo aminao, ary ampijalina ny kamboty ray sy ny mpitondratena.\u201d\u2019\u201d",
        "8": "\u201c\u2018Hamavoinao ny toerako masina, ary zimbazimbainao ny sabatako.",
        "9": "Misy mpanendrikendrika eo aminao ka ny handatsa-dra no kendreny. Misy mihinana sorona eny an-tendrombohitrao, ary misy fitondran-tena baranahiny eo anivonao.",
        "10": "Misy mampiharihary ny fitanjahan-drainy eo aminao, ary misy mampietry vehivavy mbola maloton\u2019ny fadimbolany.",
        "11": "Misy lehilahy manao zava-maharikoriko amin\u2019ny vadin\u2019ny namany, ary misy koa manana fitondran-tena baranahiny ka mandoto ny vinantovaviny. Misy lehilahy mampietry ny anabaviny, izay zanakavavin-drainy, eo aminao.",
        "12": "Misy mandray kolikoly eo aminao mba handatsahan-dra. Maka zanabola sy maka tombony ianao rehefa mampisambo-bola. Mampiasa herisetra mba hakana tombony amin\u2019ny namanao ianao ka manambaka azy, ary hadinonao aho\u2019, hoy i Jehovah Tompo Fara Tampony.",
        "13": "\u201c\u2018Nikapo-tanana aho noho ny tombony tsy ara-drariny nalainao sy ny ra nalatsakao tao aminao.",
        "14": "Mbola hahazaka ve ny fonao, ary hanome hery anao ve ny tananao amin\u2019ny andro hamelezako anao? Izaho Jehovah no miteny izany, ka hanao zavatra tokoa aho.",
        "15": "Dia haparitako any amin\u2019ireo firenena ianao, ary haeliko any amin\u2019ny tany samy hafa. Hofoanako tsy hisy eo aminao ny fahalotoanao.",
        "16": "Hozimbazimbaina eo imason\u2019ireo firenena ianao, ka tsy maintsy ho fantatrao fa izaho no Jehovah.\u2019\u201d",
        "17": "Dia tonga tamiko indray ny tenin\u2019i Jehovah hoe:",
        "18": "\u201cRy zanak\u2019olona, toy ny tain-drendrika ny taranak\u2019Israely amiko. Varahina sy firapotsy sy vy sy firamainty ao anaty fatana fandrendrehana daholo izy rehetra. Ary lasa taim-bolafotsy be dia be izy.",
        "19": "\u201cKoa izao no nolazain\u2019i Jehovah Tompo Fara Tampony: \u2018Hangoniko ao Jerosalema ianareo rehetra, satria lasa tain-drendrika be dia be.",
        "20": "Sahala amin\u2019ny anangonana volafotsy sy varahina sy vy sy firamainty ary firapotsy ho ao anaty fatana fandrendrehana, ka hitsofana ny afo eo aminy mba hampitsonika azy, dia hangoniko amin-katezerana sy amim-pahavinirana koa izy ireo, ka hotsofiko sy hataoko mitsonika.",
        "21": "Dia hangoniko ianareo ka hotsofiko handoro anareo ny afon\u2019ny fahatezerako, ary hitsonika ao Jerosalema ianareo.",
        "22": "Hitsonika eo anivony toy ny fitsoniky ny volafotsy ao anaty fatana fandrendrehana ianareo. Dia tsy maintsy ho fantatrareo fa izaho Jehovah no nanampatra ny fahatezerako taminareo.\u2019\u201d",
        "23": "Dia tonga tamiko indray ny tenin\u2019i Jehovah hoe:",
        "24": "\u201cRy zanak\u2019olona, lazao aminy hoe: \u2018Tany tsy voadio ianao, ary tsy nisy orana nilatsaka teo aminao tamin\u2019ny andro fanamelohana.",
        "25": "Miray tetika hikomy ny mpaminany ao aminy. Sahala amin\u2019ny liona mierona mamiravira remby izy ireo, ka olona * no hohaniny. Harena sy zava-tsarobidy no alainy. Nihamaro ny mpitondratena ao aminy noho ny nataon\u2019izy ireo.",
        "26": "Tsy niraharaha ny lal\u00e0ko ny mpisorona ao aminy, sady nanazimbazimba ny toerako masina. Tsy nasiany fiavahany intsony ny zava-masina sy ny tsy masina. Tsy nampahafantariny koa ny fahasamihafan\u2019ny maloto sy ny madio. Nodiany tsy hita ny sabatako, ary zimbazimbaina eo anivon\u2019izy ireo aho.",
        "27": "Toy ny amboadia mamiravira remby ireo andriana ao aminy, ka mandatsa-dra sy mandripaka olona * mba hahazoana tombony tsy ara-drariny.",
        "28": "Ary toy ny nanisy lalotra fotsy teo amin\u2019ireny ny mpaminany ao aminy. Koa nahita fahitana tsy marina sy naminany lainga avy amin\u2019ny sikidy ireny ho fanohanana azy ireo, ka nilaza hoe: \u201cIzao no nolazain\u2019i Jehovah Tompo Fara Tampony\u201d, nefa i Jehovah tsy niteny akory.",
        "29": "Ary na ny vahoaka * aza nanao tetika hanambakana, sy naka an-keriny fananan\u2019olona. Nampijaliny ny ory sy ny mahantra, ary nambakainy sy nanaovany ny tsy rariny ny vahiny nonina teo aminy.\u2019",
        "30": "\u201c\u2018Koa nitady olona teo amin\u2019izy ireo aho hanamboatra ilay manda vato sy hitsangana eo amin\u2019ny banga amin\u2019ilay manda, dia olona hijoro eo anatrehako hiaro an\u2019ilay tany, mba tsy handravako azy. Tsy nahita mihitsy anefa aho.",
        "31": "Koa hampihariko amin\u2019izy ireo ny fanamelohako. Dia haripako tanteraka amin\u2019ny afon\u2019ny fahatezerako izy ireo. Hatsingeriko eo an-dohany ny nataony\u2019, hoy i Jehovah Tompo Fara Tampony.\u201d"
    },
    "23": {
        "1": "Ary tonga tamiko ny tenin\u2019i Jehovah hoe:",
        "2": "\u201cRy zanak\u2019olona, nisy roa vavy nateraky ny reny iray ihany.",
        "3": "Nivaro-tena tany Ejipta izy mirahavavy, ary mbola tanora izy ireo dia efa nivaro-tena. Tany no nitsapatsapana ny nonony, ary tany koa no nibedabedana ny tratrany tamin\u2019izy ireo mbola virjiny.",
        "4": "Ohola no anaran\u2019ilay zokiny, ary Oholiba kosa ilay rahavaviny. Nalaiko ho vady izy roa vavy ka nanan-janaka maro, lahy sy vavy. Ary ilay anarana hoe Ohola dia manondro an\u2019i Samaria, ary i Oholiba kosa manondro an\u2019i Jerosalema.",
        "5": "\u201cAry nivaro-tena i Ohola raha mbola teo ambany fahefako. Nirongatra ny filany an\u2019ireo lehilahiny, dia ny Asyrianina izay akaiky azy.",
        "6": "Governora miakanjo manga sy solontenam-panjakana ireny. Tovolahy tsara tarehy izy rehetra, sady mpitaingin-tsoavaly.",
        "7": "Koa nanaram-po nivaro-tena tamin\u2019ireny izy, dia tamin\u2019ireo tsara indrindra tamin\u2019ny zanakalahin\u2019i Asyria. Nandoto tena tamin\u2019izay rehetra nampirongatra ny filany izy, eny, tamin\u2019ireo sampiny maharikoriko.",
        "8": "Tsy niala tamin\u2019ilay fivarotan-tena efa fanaony tany Ejipta izy. Nanao firaisana taminy mantsy ireny tamin\u2019izy mbola tanora, ary ireny koa no nibedabeda ny tratrany tamin\u2019izy mbola virjiny. Dia nanaram-po nijangajanga taminy ireny.",
        "9": "Koa natolotro teo an-tanan\u2019ireo lehilahiny izy, teo an-tanan\u2019ireo zanakalahin\u2019i Asyria, izay nampirongatra ny filany.",
        "10": "Ireny no nampiharihary ny fitanjahany. Lasan\u2019ireny koa ny zanany lahy sy ny zanany vavy, fa izy kosa novonoin\u2019ireny tamin\u2019ny sabatra. Dia nanjary ratsy laza teo amin\u2019ireo vehivavy izy. Koa nampiharina taminy ny didim-pitsarana.",
        "11": "\u201cRehefa nahita izany i Oholiba rahavaviny, dia vao mainka nanaram-po tamin\u2019ny filan\u2019ny nofony mihoatra noho ny rahavaviny, ary mbola nihoatra noho ny fijangajangan\u2019ny rahavaviny ny fivarotan-tena nataony.",
        "12": "Nirongatra ny filany noho ireo zanakalahin\u2019i Asyria, dia ireo governora sy solontenam-panjakana, izay akaiky azy, sady tena mahay mihaingo. Mpitaingin-tsoavaly ireny, sady tovolahy tsara tarehy daholo.",
        "13": "Ary hitako fa lalana iray ihany no nizoran\u2019izy roa vavy, satria nandoto tena koa i Oholiba.",
        "14": "Vao mainka nivaro-tena izy rehefa nahita an\u2019ireo sarin-dehilahy vita sokitra teo amin\u2019ny rindrina, dia Kaldeanina natao sary sokitra nolokoana mena volon-daoranjy.",
        "15": "Nisy fehikibo teo amin\u2019ny andilan\u2019ireny, ary satroka lamba nisy nikirazorazo no teo an-dohany. Hoatran\u2019ny miaramila no fahitana azy rehetra, toy ny zanakalahin\u2019i Babylona, teraka tany Kaldea.",
        "16": "Ary nirongatra ny filan-dravehivavy raha vao nijery an\u2019ireny fotsiny ny masony, hany ka naniraka olona ho any amin\u2019ireny tany Kaldea izy.",
        "17": "Dia tonga tany aminy, teo amin\u2019ny fandriana fanehoam-pitiavana, ireo zanakalahin\u2019i Babylona, ka nandoto azy satria nijangajanga taminy. Koa voaloton\u2019ireny foana izy. Dia tofoka tamin\u2019ireny izy ka niala taminy.",
        "18": "\u201cNivaro-tena an-karihary izy, ary naharihariny koa ny fitanjahany, hany ka niala taminy aho * satria tofoka taminy. Toy izany koa mantsy no nataoko tamin\u2019ilay rahavaviny satria tofoka taminy aho.",
        "19": "Mbola nivaro-tena tamin\u2019ny olona maro kokoa i Oholiba ka tsaroany ny andro fahatanorany, tamin\u2019izy nivaro-tena tany Ejipta.",
        "20": "Nirongatra ny filany, toy ny filan\u2019ny vadikelin\u2019ireo manana nofo * toy ny an\u2019ny ampondralahy sy manana filahiana toy ny an\u2019ny soavaly.",
        "21": "Mbola nahatsiarotsiaro ny fitondran-tenanao baranahiny tamin\u2019ianao mbola tanora ianao, dia ny nibedabedana ny tratranao nanomboka tany Ejipta, ho fahafinaretan\u2019ny nonon\u2019ny fahatanoranao.",
        "22": "\u201cKoa izao no nolazain\u2019i Jehovah Tompo Fara Tampony aminao, ry Oholiba: \u2018Hoentaniko hanafika anao ireo lehilahinao, dia ireo nialanao satria nahatofoka anao. Hoentiko hanafika anao ireny ka ho voahodidiny tanteraka ianao,",
        "23": "eny, hanafika anao ny zanakalahin\u2019i Babylona sy ny Kaldeanina rehetra, ny miaramilan\u2019i Pekoda sy Soa ary Koa, mbamin\u2019ny zanakalahin\u2019i Asyria rehetra niaraka tamin\u2019ireo. Tovolahy tsara tarehy daholo izy rehetra, ary governora sy solontenam-panjakana, sady mpiady sy mpanolo-tsaina voafantina ary mpitaingin-tsoavaly daholo.",
        "24": "Dia hanafika anao ireny ka hirodorodo ny kalesin\u2019ady sy ny kodiarany, miaraka amin\u2019ny vahoaka be mitondra ampinga lehibe sy ampinga kely ary manao fiarovan-doha. Hanodidina anao mba hanafika anao ireny, ary havelako hitsara anao. Dia hotsarainy araka ny fomba fitsarany ianao.",
        "25": "Ary hafana fo hanohitra anao aho, hany ka hanafika anao amin-katezerana ireny. Koa hesoriny ny oronao sy ny sofinao, fa ny sisa aminao kosa ho lavon-tsabatra. Hoentiny ny zanakao lahy sy ny zanakao vavy, ary ho levon\u2019ny afo izay sisa tavela eo aminao.",
        "26": "Dia hesorin\u2019ireny ny akanjonao, ary hendahany ny firavakao tsara tarehy.",
        "27": "Hatsahatro hatreo ny fitondran-tenanao baranahiny sy ny fivarotan-tena efa nataonao tany Ejipta. Tsy hiandrandra an\u2019ireny ny masonao, ary tsy hotsaroanao intsony i Ejipta.\u2019",
        "28": "\u201cFa izao no nolazain\u2019i Jehovah Tompo Fara Tampony: \u2018Hatolotro eo an-tanan\u2019ireo ankahalainao ianao, eny, eo an-tanan\u2019ireo nialanao satria nahatofoka anao.",
        "29": "Dia hamely anao ireny satria halany ianao. Ho lasany izay rehetra nisasaranao, ary havelany mitanjaka sy miboridana eo ianao. Haharihary koa ny fitanjahanao tamin\u2019ianao nijangajanga, sy ny fitondran-tenanao baranahiny, ary ny fivarotan-tena nataonao.",
        "30": "Hanjo anao izany rehetra izany satria toy ny mpivaro-tena nanaraka an\u2019ireo firenena ianao, noho ianao nandoto tena tamin\u2019ireo sampiny maharikoriko.",
        "31": "Ny lalana nizoran\u2019ny rahavavinao ihany no narahinao, ka hataoko eo an-tananao ny kaopy nisotroany.\u2019",
        "32": "\u201cIzao no nolazain\u2019i Jehovah Tompo Fara Tampony: \u2018Hisotro amin\u2019ilay kaopin\u2019ny rahavavinao ianao, dia kaopy lalin\u2019aty sy lehibe. Mahazaka be tokoa ilay kaopy ka hataon\u2019ny olona ho fihomehezana ianao, sady hesoiny.",
        "33": "Ho mamo be sy ho vonton\u2019alahelo ianao, eny, ho mamon\u2019izay ao anatin\u2019ilay kaopin\u2019ny figagana sy faharavana, dia ilay kaopin\u2019i Samaria rahavavinao.",
        "34": "Dia hosotroinao sy hotaperinao izany, fa ireo vakivakin\u2019ilay kaopy tanimanga kosa hokepokepohinao. Ary hosintontsintoninao ny nononao. \u201cFa izaho no miteny izany\u201d, hoy i Jehovah Tompo Fara Tampony.\u2019",
        "35": "\u201cKoa izao no nolazain\u2019i Jehovah Tompo Fara Tampony: \u2018Nanadino ahy sy nanary ahy tany ivohonao ianao, ka hizaka ny vokatry ny fitondran-tenanao baranahiny sy ny fivarotan-tena nataonao.\u2019\u201d",
        "36": "Ary hoy koa i Jehovah tamiko: \u201cRy zanak\u2019olona, tsy tokony hitsara an\u2019i Ohola sy Oholiba ve ianao, ka hilaza aminy ny zava-maharikoriko nataony?",
        "37": "Nanitsakitsa-bady mantsy izy roa vavy, ary misy ra eo amin\u2019ny tanany. Nanitsakitsa-bady izy rehefa nanompo an\u2019ireo sampiny maharikoriko. Tsy vitan\u2019izany fa nodorany tao anaty afo ho sakafon\u2019ireny sampy ireny koa ny zanany naterany tamiko.",
        "38": "Izao koa no nataony tamiko: Nolotoiny ny toerako masina tamin\u2019izany andro izany, ary nozimbazimbainy ny sabatako.",
        "39": "Rehefa namono ny zanany ho an\u2019ireo sampiny maharikoriko izy ireo, dia nankao amin\u2019ny toerako masina mihitsy tamin\u2019izany andro izany mba hanazimbazimba azy io. Izany no nataon\u2019izy ireo tao amin\u2019ny tranoko.",
        "40": "Mbola naniraka olona ho any amin\u2019ireo lehilahy avy lavitra koa izy ireo ka nandefa iraka tany, dia tonga tokoa ireny. Dia nandro ianao noho ireny, ary nanisy manjamaso sy nanao firavaka.",
        "41": "Nipetraka teo ambony farafara mirenty ianao, ary nasiana latabatra efa voaomana teo anoloan\u2019io. Nataonao teo amboniny ny emboka manitra sy ny menaka tokony ho ahy.",
        "42": "Nandrenesana feon\u2019olona maro mpitady fahafinaretana, tao aminy. Nisy mpimamo avy any an-tany efitra koa nentina ho eo amin\u2019ireo lehilahy anisan\u2019ny taranak\u2019olombelona. Nasian\u2019ireny brasele ny tanan\u2019izy roa vavy ireo, ary nasiany diadema tsara tarehy teo amin\u2019ny lohany.",
        "43": "\u201cKoa izao no nolazaiko momba ilay vehivavy efa reraky ny fanitsakitsaham-bady: \u2018Mbola hivaro-tena foana izy na izany aza.\u2019",
        "44": "Ary nankao aminy foana ireny, toy ny lehilahy mankao amin\u2019ny vehivavy mpivaro-tena. Toy izany no nankanesan\u2019ireny tao amin\u2019i Ohola sy Oholiba, izay vehivavy manana fitondran-tena baranahiny.",
        "45": "Fa ny olo-marina no hitsara azy araka ny fitsara vehivavy mpanitsakitsa-bady sy araka ny fitsara vehivavy mpandatsa-dra. Mpanitsakitsa-bady tokoa mantsy izy ireo, ary misy ra eo amin\u2019ny tanany.",
        "46": "\u201cFa izao no nolazain\u2019i Jehovah Tompo Fara Tampony: \u2018Hisy vahoaka be hoentiko hiakatra hamely azy ireo, ka hataoko lasa hatahoran\u2019ny olona ny nanjo azy. Hataoko koa izay hahavoaroba azy.",
        "47": "Dia hitora-bato azy izany vahoaka be izany, ka handripaka azy amin\u2019ny sabatra. Hovonoin\u2019ireny ny zanany lahy sy ny zanany vavy, ary hodoran\u2019ireny koa ny tranony.",
        "48": "Hatsahatro hatreo ny fitondran-tena baranahiny tao amin\u2019ilay tany, ary hanaiky hahitsy ny vehivavy rehetra, ka tsy hanahaka ny fitondran-tena baranahin\u2019izy roa vavy.",
        "49": "Dia hataon\u2019ireny mivaly aminareo ny fitondran-tenanareo baranahiny, ary hizaka ny vokatry ny fahotanareo ianareo noho ny nanompoanareo sampy maharikoriko. Ary tsy maintsy ho fantatrareo fa izaho no Jehovah Tompo Fara Tampony.\u2019\u201d"
    },
    "24": {
        "1": "Ary tonga tamiko indray ny tenin\u2019i Jehovah, tamin\u2019ny andro fahafolon\u2019ny volana fahafolo, tamin\u2019ny taona fahasivy, nanao hoe:",
        "2": "\u201cRy zanak\u2019olona, soraty ny datin\u2019andro androany, dia ity andro ity. Androany mantsy ny mpanjakan\u2019i Babylona no nanomboka nanao fahirano an\u2019i Jerosalema.",
        "3": "Ary manaova fanoharana momba an\u2019io taranaka mpikomy io, ka lazao amin\u2019izy ireo hoe: \u201c\u2018Izao no nolazain\u2019i Jehovah Tompo Fara Tampony: \u201cAtaingeno eo ambony afo ny vilanibe. Ataingeno ilay izy ka asio rano ao anatiny.",
        "4": "Arotsahy ao ny hena voatetika, dia ny vongan-kena tsara rehetra, na ny feny na ny sorony. Ary izay taolana tsara indrindra no ataovy mahafeno vilany.",
        "5": "Izay ondry tsara indrindra no alaivo. Dia fenoy kitay eo ambanin\u2019ilay vilany. Andrahoy ny hena, ary andrahoy ao koa ny taolana.\u201d\u2019\u201d",
        "6": "\u201cKoa izao no nolazain\u2019i Jehovah Tompo Fara Tampony: \u2018Lozan\u2019ilay tan\u00e0na mpandatsa-dra, izany hoe ilay vilanibe, izay misy harafesina ao anatiny, sady tsy mety afaka ny harafesina aminy! Avoahy tsirairay ny vongan-kena, fa aza anaovana antsapaka.",
        "7": "Ao amin\u2019ilay tan\u00e0na mantsy ny ra nalatsany. Nataony teny amin\u2019ny harambato mamiratra sy mangadihady izany, fa tsy nararany tamin\u2019ny tany mba hototofana vovoka.",
        "8": "Mba hampirehitra ny fahatezerako sy hamaliako ny nataony, dia navelako teny amin\u2019ny harambato mamiratra sy mangadihady ny ra nalatsany mba tsy hototofana.\u2019",
        "9": "\u201cKoa izao no nolazain\u2019i Jehovah Tompo Fara Tampony: \u2018Lozan\u2019ilay tan\u00e0na mpandatsa-dra! Izaho mihitsy no hampiavosa ny kitay.",
        "10": "Ataovy betsaka ny kitay. Areheto ny afo. Andrahoy ho masaka tsara ny hena. Ary esory tanteraka ny rony, ka avelao hahamay be ny taolana.",
        "11": "Foany ny ao anatin\u2019ilay vilany, ka ataingeno eo ambony vainafo ilay izy mba hahamay. Ataovy mahamay be ny varahina eo aminy mba hampitsonika ny fahalotoany. Aoka ho levona ny harafesina eo aminy.",
        "12": "Herim-po very maina izany! Mandreraka ilay izy! Tsy nety afaka anefa ilay harafesina be eo aminy. Koa alefaso ao anaty afo miaraka amin\u2019ilay harafesina izy!\u2019",
        "13": "\u201c\u2018Anisan\u2019ny fahalotoanao ny fitondran-tena baranahiny. Koa tsy maintsy nanadio anao aho, nefa tsy nety nadio ianao, ary tsy afaka ny fahalotoanao. Tsy hadio intsony ianao raha tsy efa afaka ny fahatezerako aminao.",
        "14": "Izaho Jehovah no miteny, ka ho tonga tokoa izany ary tena hanao zavatra aho. Tsy hanao tsirambina an\u2019izany aho, ary tsy hiantra na hanenina. Hotsarain\u2019izy ireo araka izay nataonao sy ny zava-dratsy vitanao ianao\u2019, hoy i Jehovah Tompo Fara Tampony.\u201d",
        "15": "Dia tonga tamiko indray ny tenin\u2019i Jehovah hoe:",
        "16": "\u201cRy zanak\u2019olona, hamely an\u2019ilay mahafinaritra ny masonao aho, ka hesoriko tsy ho aminao izy. Aza mikapo-tratra na mitomany na mandatsa-dranomaso anefa.",
        "17": "Aoka ianao hisento mangina fotsiny. Aza maneho alahelo an\u2019ireo maty, fa aoka hifatotra tsara eo an-dohanao ny fehiloha fanaonao, ary aoka ho eny an-tongotrao ihany ny kapanao. Aza sarontsaronana ny volombavanao, ary aza mihinana sakafom-pisaonana aterin\u2019ny olona.\u201d",
        "18": "Ary niteny tamin\u2019ny olona aho ny maraina, dia maty ny vadiko ny takariva. Koa nataoko daholo izay rehetra nandidiana ahy, ny ampitso maraina.",
        "19": "Dia hoy foana ny olona tamiko: \u201cLazao aminay hoe nahoana no mahakasika anay izao ataonao izao.\u201d",
        "20": "Hoy aho: \u201cNy tenin\u2019i Jehovah mihitsy no tonga tamiko hoe:",
        "21": "\u2018Lazao amin\u2019ny taranak\u2019Israely hoe: \u201cIzao no nolazain\u2019i Jehovah Tompo Fara Tampony: \u2018Hozimbazimbaiko ny toerako masina, eny, ilay tena reharehanareo, ilay mahafinaritra ny masonareo, ilay alahelovanareo. Ary ho lavon-tsabatra ny zanakareo lahy sy zanakareo vavy, izay nilaozanareo.",
        "22": "Dia hanao sahala amin\u2019ny nataon\u2019i Ezekiela ianareo amin\u2019izay, ka tsy hosaronanareo ny volombavanareo. Tsy hihinana ny sakafom-pisaonana aterin\u2019ny olona koa ianareo.",
        "23": "Ho eo an-dohanareo ny fehiloha fanaonareo, ary ho eny an-tongotrareo ny kapanareo. Tsy hikapo-tratra ianareo na hitomany. Ho lany hery tanteraka ianareo, noho ny fahadisoanareo. Dia hifampitoloko ianareo.",
        "24": "Fambara ho anareo i Ezekiela, ka izay rehetra nataony no hataonareo. Rehefa tonga izany, dia tsy maintsy ho fantatrareo fa izaho no Jehovah Tompo Fara Tampony.\u2019\u201d\u2019\u201d",
        "25": "\u201cRy zanak\u2019olona, ho avy ny andro hanesorako amin\u2019izy ireo ilay toerana voaro mafy, dia ilay toerana kanto mahafaly azy, ilay mahafinaritra ny masony, ary ilay irin\u2019ny fony, mbamin\u2019ny zanany lahy sy ny zanany vavy.",
        "26": "Tsy amin\u2019izany andro izany indrindra ve no ho tonga any aminao ilay afa-nandositra, mba hampandre anao?",
        "27": "Hisokatra ny vavanao amin\u2019izany andro izany, mba hiresaka amin\u2019ilay afa-nandositra. Dia hiteny ianao ka tsy ho moana intsony, ary ho fambara ho an\u2019izy ireo ianao. Koa tsy maintsy ho fantatr\u2019izy ireo fa izaho no Jehovah.\u201d"
    },
    "25": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, mitodiha any amin\u2019ny taranak\u2019i Amona, ary maminania ny amin\u2019ny loza hanjo azy.",
        "3": "Koa izao lazaina amin\u2019ny taranak\u2019i Amona: \u2018Henoy ny tenin\u2019i Jehovah Tompo Fara Tampony. Izao no nolazain\u2019i Jehovah Tompo Fara Tampony: \u201cNoho ianao nilaza hoe: \u2018Tsara ho azy izay!\u2019, rehefa nozimbazimbaina ny toerako masina, sy rehefa lao ny tanin\u2019ny Israely ka natao sesitany ny taranak\u2019i Joda,",
        "4": "dia hatolotro ho fananan\u2019ny Tatsinanana ianao. Koa haorin\u2019izy ireo ao aminao ny tobiny misy manda, ary hatsangany ao aminao ny tranolainy. Izy ireo no hihinana ny vokatrao sy hisotro ny ronononao.",
        "5": "Ary hataoko kijana ho an\u2019ny rameva i Raba, ary ny tanin\u2019ny taranak\u2019i Amona hataoko toeram-pialan-tsasatra ho an\u2019ny ondry aman\u2019osy. Dia tsy maintsy ho fantatrareo fa izaho no Jehovah.\u201d\u2019\u201d",
        "6": "\u201cFa izao no nolazain\u2019i Jehovah Tompo Fara Tampony: \u2018Noho ianao nitehaka sy nanatontona ny tongotrao tamin\u2019ny tany, ka faly er\u1ef3 ianao sady nanesoeso tany am-ponao rehefa nahita an\u2019izay nanjo ny tanin\u2019ny Israely,",
        "7": "dia ho avy aho ka haninjitra ny tanako hamely anao, ary havelako horobain\u2019ireo firenena ianao. Horinganiko tsy ho eo amin\u2019ireo firenena ianao, ary hofongorako tsy ho amin\u2019ny tany. Dia haripako tanteraka ianao, ka tsy maintsy ho fantatrao fa izaho no Jehovah.\u2019",
        "8": "\u201cIzao no nolazain\u2019i Jehovah Tompo Fara Tampony: \u2018Noho i Moaba sy Seira niteny hoe: \u201cHay sahala amin\u2019ny firenen-drehetra ihany ny taranak\u2019i Joda!\u201d,",
        "9": "dia havelako hisokatra ireo tan\u00e0na eny an-tehezan-tendrombohitr\u2019i Moaba, eny, ireo tan\u00e0na eny an-tsisin-taniny, izay samy ravak\u2019ilay tany. Anisan\u2019izany i Beti-jesimota sy Bala-meona, hatrany Kiriataima.",
        "10": "Homeko ho an\u2019ny Tatsinanana i Moaba sy ny taranak\u2019i Amona. Ary hataoko lasa fananan\u2019ny hafa izy mba tsy hotsaroan\u2019ireo firenena intsony ny taranak\u2019i Amona.",
        "11": "Hampihatra didim-pitsarana ao Moaba aho, ka tsy maintsy ho fantany fa izaho no Jehovah.\u2019",
        "12": "\u201cIzao no nolazain\u2019i Jehovah Tompo Fara Tampony: \u2018Noho ny namelezan\u2019i Edoma ny taranak\u2019i Joda ka nanaovany valifaty tamin\u2019izy ireo, ary noho ny nanaovany zava-dratsy be dia be sy nanaovany valifaty tamin\u2019izy ireo,",
        "13": "dia izao no nolazain\u2019i Jehovah Tompo Fara Tampony: \u201cHaninjitra ny tanako hamely an\u2019i Edoma koa aho ka horinganiko ny olona sy ny biby fiompy ao, ary horavako tanteraka izy, manomboka any Temana ka hatrany Dedana. Ho lavon-tsabatra izy ireo.",
        "14": "\u2018Dia hamaly ny nataon\u2019i Edoma aho ka ny tanan\u2019ny Israely oloko no hampanaoviko izany. Koa hamely an\u2019i Edoma izy ireo, araka ny fahatezerako sy ny fahavinirako. Dia tsy maintsy ho fantany hoe toy izany no hamaliako ny nataony\u2019, hoy i Jehovah Tompo Fara Tampony.\u201d\u2019",
        "15": "\u201cIzao no nolazain\u2019i Jehovah Tompo Fara Tampony: \u2018Noho ny nanaovan\u2019ny Filistinina valifaty, eny, noho izy tsy nitsahatra namaly faty sy nanesoeso tany am-pony, mba hahatonga faharavana, satria efa ela izy no nandrafy an\u2019ireo,",
        "16": "dia izao no nolazain\u2019i Jehovah Tompo Fara Tampony: \u201cHaninjitra ny tanako hamely ny Filistinina aho, ka horinganiko ny Keretita, ary haripako ny mponina sisa any amoron-tsiraka.",
        "17": "Ary hampitondra faisana azy ireo aho ho valin\u2019ny nataony, ka hanariko amin-katezerana izy ireo. Dia tsy maintsy ho fantany fa izaho no Jehovah, rehefa hamaly ny nataony aho.\u201d\u2019\u201d"
    },
    "26": {
        "1": "Ary tonga tamiko ny tenin\u2019i Jehovah tamin\u2019ny andro voalohan\u2019ny volana, tamin\u2019ny taona fahiraika ambin\u2019ny folo, nanao hoe:",
        "2": "\u201cRy zanak\u2019olona, noho ny nilazan\u2019i Tyro momba an\u2019i Jerosalema hoe: \u2018Tsara ho azy izay! Rava izy! Nirodana ilay vavahadin\u2019ny firenena! Mba anjarako amin\u2019izay izao ka hanam-be aho, satria efa rava izy\u2019,",
        "3": "dia izao no nolazain\u2019i Jehovah Tompo Fara Tampony: \u2018Homelohiko ianao, ry Tyro, ka hisy firenena maro hoentiko hiakatra hanafika anao, toy ny fiakatry ny onjan-dranomasina.",
        "4": "Dia horavan\u2019ireny ny mandan\u2019i Tyro, ary harodany ny tilikambony. Hokaofiko ny vovoka ao Tyro, ary hataoko lasa harambato mamiratra sy mangadihady izy.",
        "5": "Ho lasa toerana fanahazana harato izy, eo afovoan-dranomasina.\u2019 \u201c\u2018Izaho no miteny izany\u2019, hoy i Jehovah Tompo Fara Tampony, \u2018ka horobain\u2019ireo firenena izy.",
        "6": "Ary ho fatin-tsabatra ny mponin\u2019ireo tan\u00e0na ambanivohitra niankina taminy. Dia tsy maintsy ho fantatry ny olona fa izaho no Jehovah.\u2019",
        "7": "\u201cFa izao no nolazain\u2019i Jehovah Tompo Fara Tampony: \u2018Hoentiko avy any avaratra mba hanafika an\u2019i Tyro i Nebokadrezara mpanjakan\u2019i Babylona, ilay mpanjakan\u2019ny mpanjaka. Hitondra soavaly sy kalesin\u2019ady sy mpitaingin-tsoavaly izy, miaraka amin\u2019ny tafika lehibe, eny, vahoaka maro be.",
        "8": "Hovonoiny amin\u2019ny sabatra ny mponin\u2019ireo tan\u00e0na ambanivohitra niankina taminao. Hanorina manda sy tovon-tany * hanaovana fahirano anao izy, ary ampinga lehibe no hatsangany hanoherana anao.",
        "9": "Ireo mandanao no hasiany amin\u2019ny fitaovana fanafihany, ary horavaravany amin\u2019ny sabany ny tilikambonao.",
        "10": "Manonjanonja no fahitana ny andian-tsoavaliny, ka hisavoana handrakotra anao ny vovoka. Hihovotrovotra ny mandanao noho ny firodorodon\u2019ny mpitaingin-tsoavaly sy ny kodiarana ary ny kalesin\u2019ady, rehefa miditra an\u2019ireo vavahadinao izy, toy ny fidirana ao amin\u2019ny tan\u00e0na voagorobaka.",
        "11": "Hikatrokatroka eny an-dalambenao rehetra eny ny kitron-tsoavaliny. Hovonoiny amin\u2019ny sabatra ny mponina ao aminao, ary hidaboka amin\u2019ny tany ireo andry matanjaka ao aminao.",
        "12": "Horobainy ny harenanao, halainy an-keriny ny entam-barotrao, harodany ny mandanao, ary horavany ny trano tsara tarehy ao aminao. Hataony any anaty rano ny vato sy ny fanaka hazo ary ny vovoka ao aminao.\u2019",
        "13": "\u201c\u2018Hatsahatro hatreo ny tabataban\u2019ny hiranao, ary tsy ho re intsony ny feon\u2019ny harpa fandre ao aminao.",
        "14": "Dia hataoko lasa harambato mamiratra sy mangadihady ianao, ka ho toerana fanahazana harato. Koa tsy haorina intsony ianao, fa izaho Jehovah no miteny izany\u2019, hoy i Jehovah Tompo Fara Tampony.",
        "15": "\u201cIzao no lazain\u2019i Jehovah Tompo Fara Tampony amin\u2019i Tyro: \u2018Tsy hihovotrovotra ve ireo nosy noho ny fidoboky ny fianjeranao, sy noho ny fitarainan\u2019ny maratra mafy, ary noho ny fandripahana ny mponina ao aminao?",
        "16": "Hidina avy eo amin\u2019ny seza fiandrianany daholo ny andrianan\u2019ny ranomasina, ka hanala ny akanjony ivelany tsy misy tanany sy ny fitafiany misy peta-kofehy. Fangovitana kosa no ho toy ny fitafiana hanaovany. Hipetraka eo amin\u2019ny tany izy ireo, ary hipararetra tsy an-kijanona. Hidan\u00e0ka koa izy ireo mijery anao.",
        "17": "Dia hanao hira fisaonana anao izy ireo, ka hanao hoe: \u201c\u2018\u201cIndrisy, rava tokoa ianao, ry ilay tan\u00e0na noderaina sy nonenan\u2019ny olona avy any amin\u2019ireo ranomasina! Nahery ianao tany an-dranomasina, dia ianao sy ny mponina tao aminao izay nampihorohoro ny mponina rehetra amin\u2019ny tany!",
        "18": "Hipararetra ireo nosy, amin\u2019ny andro hianjeranao. Hitebiteby koa ireo nosy any an-dranomasina noho ny faharavanao.\u201d\u2019",
        "19": "\u201cFa izao no nolazain\u2019i Jehovah Tompo Fara Tampony: \u2018Horavako tanteraka ianao, ka ho toy ny tan\u00e0na tsy misy mponina. Hataoko manafotra anao ny rano lalina, ary handrakotra anao ny rano be.",
        "20": "Dia hampidiniko ho any amin\u2019izay misy ny olona efa taloha ianao mbamin\u2019ireo midina any an-davaka, ka samy hamponeniko any amin\u2019ny faritra ambany indrindra amin\u2019ny tany, izay toy ny toerana efa rava hatry ny ela. Amin\u2019izay dia tsy honenana intsony ianao. Horavahako kosa anefa ny tanin\u2019ny velona.",
        "21": "\u201c\u2018Hataoko mihorohoro tampoka ianao. Tsy hisy intsony ianao. Ary hotadiavina ianao nefa tsy ho hita intsony mandritra ny fotoana tsy voafetra\u2019, hoy i Jehovah Tompo Fara Tampony.\u201d"
    },
    "27": {
        "1": "Ary tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, manaova hira fisaonana an\u2019i Tyro,",
        "3": "ka izao lazaina aminy: \u201c\u2018Izao no nolazain\u2019i Jehovah Tompo Fara Tampony, ry ilay monina eo amin\u2019ny vavahadin\u2019ny ranomasina, dia ilay vehivavy mpanao raharaham-barotra amin\u2019ireo firenena any amin\u2019ny nosy maro: \u201cRy Tyro \u00f4, nilaza ianao hoe: \u2018Tonga lafatra ny hatsaran-tarehiko!\u2019",
        "4": "Any afovoan-dranomasina ny faritry ny taninao. Ireo nanao anao no nahatonga lafatra ny hatsaran-tarehinao.",
        "5": "Hazo zenevrie avy any Senira no nanaovany ny hazo fisaka rehetra nandrafetana anao. Ary sedera avy any Libanona no nanaovany ny andrin-tsambo eo aminao.",
        "6": "Hazo goavam-be avy any Basana no nanaovany fivoy ho anao. Ary hazo siprey voaravaka ivoara avy any amin\u2019ireo nosy Kitima no nanaovany ny lohan-tsambo.",
        "7": "Lamba rongony maro loko avy any Ejipta no novelarina mba hatao lain-tsambo ho anao. Ary kofehy manga sy volonondry nolokoana volomparasy somary mena, izay samy avy any amin\u2019ireo nosy Elisaha, no nandrakofana ny tokotanin-tsambo.",
        "8": "\u201c\u2018\u201cNy mponin\u2019i Sidona sy Arvada no mpivoy anao. Manana olona mahay ianao, ry Tyro \u00f4! Ireo no tantsambonao.",
        "9": "Ireo zokiolona efa za-draharaha sy ireo olona mahay, izay samy avy any Gebala, no mpanentsina an\u2019izay loaka taminao. Ary tonga tao aminao daholo ny sambo avy any an-dranomasina sy ireo tantsambony, mba hanakalo entam-barotra.",
        "10": "Olona avy any Persa sy Loda ary Pota no anisan\u2019ny tafikao, eny, ireo lehilahy mpiady nampiasainao. Ampinga sy fiarovan-doha no nahanton\u2019izy ireo teo aminao. Koa ireo no nahatonga anao ho be voninahitra.",
        "11": "Teny ambonin\u2019ny manda manodidina anao ny olona avy any Arvada, izay anisan\u2019ny tafikao. Ary lehilahy mahery fo no teny amin\u2019ny tilikambonao. Nahanton\u2019izy ireo teny amin\u2019ny manda manodidina anao ny ampingany boribory. Koa ireo no nahatonga lafatra ny hatsaran-tarehinao.",
        "12": "\u201c\u2018\u201cI Tarsisy no nifanaovanao raharaham-barotra, noho ny hamaroan\u2019ny zava-tsarobidy isan-karazany. Ny entam-barotrao no nomenao ho takalon\u2019ny volafotsy sy vy sy firapotsy ary firamainty avy any aminy.",
        "13": "I Javana sy Tobala ary Meseka no nifanaovanao raharaham-barotra. Ny entam-barotrao no nomenao ho takalon\u2019ny olona * sy ny zavatra vita amin\u2019ny varahina.",
        "14": "Soavaly fitondra miady sy karazan-tsoavaly hafa ary ramole no avy tamin\u2019ny taranak\u2019i Togarma, ary ny entam-barotrao no nomenao ho takalon\u2019ireny.",
        "15": "Nifanaovanao raharaham-barotra koa ny taranak\u2019i Dedana. Nosy maro no nampiasainao tamin\u2019ny varotra. Ary tandroka ivoara sy hazomainty no naloany taminao mba ho fanomezana.",
        "16": "I Edoma no nifanaovanao raharaham-barotra, noho ny zavatra maro be novokarinao. Ny entam-barotrao no nomenao ho takalon\u2019ny vatosoa torkoazy, sy volonondry nolokoana volomparasy somary mena, sy lamba maro loko, sy ravin-damba tena tsara, sy haran-dranomasina, * ary vatosoa robia.",
        "17": "\u201c\u2018\u201cI Joda sy ny tanin\u2019ny Israely no nifanaovanao raharaham-barotra. Ny entam-barotrao no nomenao ho takalon\u2019ny varimbazaha avy any Minita sy sakafo tsy fahita firy sy tantely sy menaka ary balsama.",
        "18": "\u201c\u2018\u201cI Damaskosy no nifanaovanao raharaham-barotra, noho ny zavatra maro be novokarinao, sy ny zava-tsarobidy maro be isan-karazany nanananao. Divay avy any Helbona sy volonondry volondavenona somary mena no azonao taminy.",
        "19": "Nanome entam-barotra ho anao i Vedana sy Javana avy any Ozala, ho takalon\u2019ny entam-barotrao. Vy efa voatefy sy hazo kasia ary fant\u00e0kamanitra no nomeny ho takalon\u2019ny entam-barotrao.",
        "20": "I Dedana no nifanaovanao varotra lamba efa voatenona mba hatao amin\u2019ny lasely.",
        "21": "Ny Arabo sy ny mpiadidy rehetra tao Kedara no nampiasainao tamin\u2019ny varotra, ka ireny no nifanaovanao varotra zanak\u2019ondry sy ondrilahy ary osilahy.",
        "22": "Ny mpivarotra avy any Sheba sy Rama no nifanaovanao raharaham-barotra. Ny entam-barotrao no nomenao ho takalon\u2019ny zava-manitra isan-karazany faran\u2019izay tsara, sy vatosoa isan-karazany ary volamena.",
        "23": "I Harana sy Kane sy Edena, ary ny mpivarotra avy any Sheba sy Asyra ary Kilmada no nifanaovanao raharaham-barotra.",
        "24": "Ireny no nifanaovanao varotra fitafiana tsara tarehy, akanjo ivelany manga sy maro loko, karipetra miloko roa samy hafa, ary tady voarandrana sady mafy tsara, tao amin\u2019ny foibe ara-barotra tao aminao.",
        "25": "\u201c\u2018\u201cIreo sambon\u2019i Tarsisy no nitanjozotra nitatitra ny entam-barotrao, ka lasa nanam-be sy heni-boninahitra tokoa ianao teny afovoan-dranomasina.",
        "26": "\u201c\u2018\u201cNentin\u2019ny mpivoy anao teny amin\u2019ny rano be ianao. Ny rivotra avy any atsinanana no nahavaky anao teny afovoan-dranomasina.",
        "27": "Koa amin\u2019ny andro hianjeranao, dia ho latsaka any afovoan-dranomasina ny zava-tsarobidinao, ny entam-barotrao, ny entana atakalonao, ny matiloa sy ny tantsambonao, ny mpanentsina an\u2019izay loaka aminao, ny mpanakalo ny entam-barotrao, ary ny lehilahy mpiady rehetra eo aminao, eny, izay rehetra eo aminao sy eo amin\u2019ireo olona rehetra tafavory ao aminao.",
        "28": "\u201c\u2018\u201cHihovotrovotra ny morontsiraka, rehefa hahare an\u2019ireo tantsambonao mitaraindraina.",
        "29": "Dia samy hidina avy eny an-tsambo ny mpivoy rehetra sy ny matiloa ary ny tantsambo rehetra eny an-dranomasina, ka hijoro eny an-tanety.",
        "30": "Hanandratra ny feony izy ireo noho izay manjo anao, ka hidradradradra mafy. Dia hanipy vovoka eo amin\u2019ny lohany izy ireo sady hihosin-davenona.",
        "31": "Hosolain\u2019izy ireo ny lohany noho ny aminao. Ary hisikina lamba gony izy ireo, sady hitomany anao satria ory dia ory, ka hidradradradra mafy.",
        "32": "Hanao hira fisaonana sy hira mitaraindraina ho fanehoana alahelo anao izy ireo, ka hanao hoe: \u201c\u2018\u201c\u2018Iza no tahaka an\u2019i Tyro? Natao izay hampangina tanteraka anao teo afovoan-dranomasina.",
        "33": "Nanome fahafaham-po firenena maro ianao, rehefa nivoaka avy eny an-dranomasina ny entam-barotrao. Ary ianao no nampanan-karena ny mpanjakan\u2019ny tany, satria maro be ny zava-tsarobidinao sy ny entana atakalonao.",
        "34": "Vaky ianao ankehitriny noho ny herin\u2019ny ranomasina, ka lasa any amin\u2019ny rano lalina. Koa rendrika niaraka taminao ny entana atakalonao sy ny olona rehetra tafavory tao aminao.",
        "35": "Hidan\u00e0ka hijery anao ny mponina rehetra ao amin\u2019ireo nosy, ary hangovitra sy hihorohoro ny mpanjakan\u2019ireny. Hivaloarika ny tarehiny.",
        "36": "Ary hisioka ny mpivarotra any amin\u2019ireo firenena noho izay hanjo anao. Hihorohoro tampoka ianao, ary tsy hisy intsony mandritra ny fotoana tsy voafetra.\u2019\u201d\u2019\u201d"
    },
    "28": {
        "1": "Ary tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, lazao amin\u2019ilay mpitondra an\u2019i Tyro hoe: \u2018Izao no nolazain\u2019i Jehovah Tompo Fara Tampony: \u201c\u2018\u201cKoa satria nirehareha ny fonao, ary milaza foana ianao hoe: \u2018Andriamanitra aho. Eo amin\u2019ny toeran\u2019andriamanitra no misy ahy, dia eny afovoan-dranomasina\u2019, nefa ianao olombelona ihany fa tsy andriamanitra na dia mihevi-tena ho andriamanitra aza...",
        "3": "Mihevitra ny tenanao ho hendry noho i Daniela ianao, ka mieritreritra hoe tsy misy zava-miafina tsy hainao.",
        "4": "Ny fahendrenao sy ny fahaiza-manavaka anananao no nahazoanao harena. Tsy mitsahatra manangona volamena sy volafotsy hatao ao amin\u2019ny trano fitehirizanao ianao.",
        "5": "Ny fahendrena be anananao sy ny entam-barotrao no nahafahanao nampitombo be ny harenanao, ka nirehareha ny fonao noho izany harenanao izany.\u201d\u2019",
        "6": "\u201c\u2018Koa izao no nolazain\u2019i Jehovah Tompo Fara Tampony: \u201cNoho ianao mihevi-tena ho andriamanitra,",
        "7": "dia hoentiko hanafika anao ny vahiny, eny, ireo mpitondra jadona eo amin\u2019ireo firenena. Hanatsoaka sabatra hamely ny hakanton\u2019ny fahendrenao ireny, sady hanazimbazimba ny voninahitrao mamirapiratra.",
        "8": "Hampidininy any an-davaka ianao, ka ho faty toy ny olona novonoina teny afovoan-dranomasina.",
        "9": "Dia hilaza eo anatrehan\u2019ilay mamono anao ve ianao fa andriamanitra ianao? Tsy andriamanitra anefa ianao fa olombelona ihany eo an-tanan\u2019ireo manazimbazimba anao.\u201d\u2019",
        "10": "\u201c\u2018Ho faty eo an-tanan\u2019ny vahiny ianao ka ho toy ny fahafatesan\u2019ny tsy mifora ny fahafatesanao, satria izaho no miteny izany\u2019, hoy i Jehovah Tompo Fara Tampony.\u201d",
        "11": "Dia tonga tamiko indray ny tenin\u2019i Jehovah hoe:",
        "12": "\u201cRy zanak\u2019olona, manaova hira fisaonana ny mpanjakan\u2019i Tyro, ka lazao aminy hoe: \u2018Izao no nolazain\u2019i Jehovah Tompo Fara Tampony: \u201c\u2018\u201cIanao no modely nasiana tombo-kase. Feno fahendrena ianao, ary tonga lafatra ny hatsaran-tarehinao.",
        "13": "Tao Edena, zaridainan\u2019Andriamanitra, ianao. Rakotra vatosoa isan-karazany ianao, dia robia sy topaza ary jaspa, krizolita sy oniksa ary jady, safira sy torkoazy ary emeraoda. Tao anaty tranotranony volamena daholo ny vatosoa teny aminao. Efa natao vonona teo ireny, tamin\u2019ny andro namoronana anao.",
        "14": "Ianao ilay kerobima voahosotra ho mpiaro. Izaho no nanendry anao. Teny amin\u2019ny tendrombohitra masin\u2019Andriamanitra ianao, ary teny amin\u2019ny vato mirehitra ianao no nandehandeha.",
        "15": "Tsy nanan-tsiny ianao tamin\u2019izay nataonao, nanomboka tamin\u2019ny andro namoronana anao ka mandra-pahita tsy fahamarinana tao aminao.",
        "16": "\u201c\u2018\u201cBe dia be ny entam-barotrao ka feno herisetra tao aminao, ary nanomboka nanota ianao. Horoahiko tsy ho ao an-tendrombohitr\u2019Andriamanitra ianao satria efa tsy masina intsony. Haringako tsy ho eny amin\u2019ny vato mirehitra ianao, ry ilay kerobima mpiaro!",
        "17": "\u201c\u2018\u201cNirehareha ny fonao noho ny hatsaran-tarehinao. Nosimbanao ny fahendrenao, noho ny voninahitrao mamirapiratra. Hatsipiko eny amin\u2019ny tany ianao. Hataoko eo anatrehan\u2019ny mpanjaka maro ianao, mba ho hitan\u2019ireny.",
        "18": "\u201c\u2018\u201cNozimbazimbainao ny toeranao masina noho ianao nanao fahadisoana maro sy nanao ny tsy rariny teo amin\u2019ny raharaham-barotra. Hasiako afo mivoaka avy eo aminao, ka ho levon\u2019izany ianao. Ary hataoko lasa lavenona eo amin\u2019ny tany ianao, eo imason\u2019izay rehetra mahita anao.",
        "19": "Hidan\u00e0ka hijery anao izay rehetra mahalala anao any amin\u2019ireo firenena. Hihorohoro tampoka ianao, ary tsy hisy intsony mandritra ny fotoana tsy voafetra.\u201d\u2019\u201d",
        "20": "Dia tonga tamiko indray ny tenin\u2019i Jehovah hoe:",
        "21": "\u201cRy zanak\u2019olona, mitodiha any Sidona, ary maminania ny amin\u2019ny loza hanjo azy,",
        "22": "ka lazao hoe: \u2018Izao no nolazain\u2019i Jehovah Tompo Fara Tampony: \u201cHomelohiko ianao, ry Sidona! Homem-boninahitra ao aminao aho, ka tsy maintsy ho fantatry ny olona fa izaho no Jehovah rehefa hampihatra didim-pitsarana ao aminao aho, ary amin\u2019ny alalanao no hanamasinana ahy.",
        "23": "Dia handefasako areti-mandringana ao aminao, ary hisy ra mandriaka eny an-dalambenao. Hiampatrampatra ao aminao ireo lavon-tsabatra, dia ilay sabatra mamely anao hatraiza hatraiza. Koa tsy maintsy ho fantatry ny olona fa izaho no Jehovah.",
        "24": "Ary tsy hisy tsilo mampangirifiry na tsilo mampanaintaina intsony hamely ny taranak\u2019Israely, eny amin\u2019ny manodidina azy, dia ireo manesoeso azy. Koa tsy maintsy ho fantatry ny olona fa izaho no Jehovah Tompo Fara Tampony.\u201d\u2019",
        "25": "\u201c\u2018Izao no nolazain\u2019i Jehovah Tompo Fara Tampony: \u201cRehefa angoniko avy any amin\u2019ireo firenena nanaparitahana azy ny taranak\u2019Israely, dia hohamasinina eo amin\u2019izy ireo sy eo imason\u2019ireo firenena aho. Honina eo amin\u2019ny taniny tokoa izy ireo, dia ilay tany nomeko an\u2019i Jakoba mpanompoko.",
        "26": "Dia honina eo tsy amin\u2019ahiahy izy ireo, ka hanao trano sy tanimboaloboka. Ary handry feizay izy ireo rehefa hampihatra didim-pitsarana amin\u2019izay rehetra nanesoeso azy aho, dia izay rehetra manodidina azy. Koa tsy maintsy ho fantany fa izaho no Jehovah Andriamaniny.\u201d\u2019\u201d"
    },
    "29": {
        "1": "Tamin\u2019ny andro faharoa ambin\u2019ny folon\u2019ny volana fahafolo, tamin\u2019ny taona fahafolo, dia tonga tamiko ny tenin\u2019i Jehovah hoe:",
        "2": "\u201cRy zanak\u2019olona, mitodiha manandrify an\u2019i Farao mpanjakan\u2019i Ejipta, ary maminania ny amin\u2019ny loza hanjo azy sy Ejipta manontolo,",
        "3": "ka lazao hoe: \u2018Izao no nolazain\u2019i Jehovah Tompo Fara Tampony: \u201cHomelohiko ianao, ry Farao mpanjakan\u2019i Ejipta, izay biby goavam-be any an-dranomasina mivalampatra ao amin\u2019ny lakandranon\u2019i Neily. Nilaza ianao hoe: \u2018Ahy ny Reniranon\u2019i Neily, ary izaho mihitsy no nanao azy ho an\u2019ny tenako.\u2019",
        "4": "Hasiako faraingo anefa ny valanoranonao, ary hataoko miraikitra amin\u2019ny kiranao ny trondro ao amin\u2019ny lakandranon\u2019i Neily. Dia hampiakariko avy ao amin\u2019ny lakandranon\u2019i Neily ianao mbamin\u2019ny trondro rehetra ao, izay miraikitra amin\u2019ny kiranao.",
        "5": "Hariako any an-tany efitra ianao, sy ny trondro rehetra ao amin\u2019ny lakandranon\u2019i Neily. Hitsitra eny an-tsaha ianao ka tsy hangonina na hovorina. Homeko ho sakafon\u2019ny bibidia sy ny voro-manidina ianao.",
        "6": "Dia tsy maintsy ho fantatry ny mponina rehetra any Ejipta fa izaho no Jehovah, satria efa tehina bararata ho an\u2019ny taranak\u2019Israely izy ireo.",
        "7": "Torotoro mantsy ianao rehefa noraisin\u2019ny tanany, ka nahatapaka ny sorony manontolo. Ary tapaka ianao rehefa nianteherany, ka nampangozohozo ny andilany manontolo.\u201d",
        "8": "\u201c\u2018Koa izao no nolazain\u2019i Jehovah Tompo Fara Tampony: \u201cHamely anao amin\u2019ny sabatra aho, ka haripako daholo ny olona sy ny biby fiompy ao aminao.",
        "9": "Dia ho lao tanteraka sy ho ravarava i Ejipta ka tsy maintsy ho fantany fa izaho no Jehovah, satria efa nilaza i Farao hoe: \u2018Ahy ny Reniranon\u2019i Neily, ary izaho no nanao azy.\u2019",
        "10": "Koa homelohiko ianao sy ireo lakandranon\u2019i Neily, ary hataoko ravarava sy maina tanteraka ary lao i Ejipta, hatrany Migdola ka hatrany Syena sy ny sisin-tanin\u2019i Etiopia.",
        "11": "Tsy hodiavin\u2019ny tongotr\u2019olombelona na biby fiompy any, ary tsy honenana mandritra ny efapolo taona.",
        "12": "Ary hataoko lao eo anivon\u2019ny tany lao i Ejipta, ary ho aolo efapolo taona eo anivon\u2019ny tan\u00e0na rava ireo tan\u00e0nany. Dia haparitako any amin\u2019ireo firenena ny Ejipsianina, ary haeliko any amin\u2019ny tany samy hafa.\u201d",
        "13": "\u201c\u2018Fa izao no nolazain\u2019i Jehovah Tompo Fara Tampony: \u201cRehefa tapitra ny efapolo taona, dia hangoniko avy any amin\u2019ny firenena nanaparitahana azy ny Ejipsianina,",
        "14": "ka hampodiko avy any amin\u2019ny fahababoana izy ireo. Dia haveriko ao Patrosa, tany niaviany, ireny ka tsy ho fanjakana matanjaka intsony rehefa any.",
        "15": "Tsy hatanjaka i Ejipta raha oharina amin\u2019ny fanjakana hafa, ary tsy hisandratra eo amin\u2019ireo firenena intsony izy. Dia hataoko vitsy kely sisa izy ireo ka tsy hanam-pahefana amin\u2019ny firenen-kafa intsony.",
        "16": "Ary tsy ho azon\u2019ny taranak\u2019Israely ianteherana intsony i Ejipta, ka tsy hitady vonjy any izy ireo satria hampahatsiaro ny fahadisoan\u2019izy ireo izany. Koa tsy maintsy ho fantany fa izaho no Jehovah Tompo Fara Tampony.\u201d\u2019\u201d",
        "17": "Dia tonga tamiko ny tenin\u2019i Jehovah tamin\u2019ny andro voalohan\u2019ny volana voalohany, tamin\u2019ny taona fahafito amby roapolo, nanao hoe:",
        "18": "\u201cRy zanak\u2019olona, nampanaovin\u2019i Nebokadrezara mpanjakan\u2019i Babylona fanompoana mafy ny tafiny, rehefa nandrava an\u2019i Tyro. Sola mihitsy ny lohan\u2019izy rehetra, ary niendaka mihitsy ny hoditra teo amin\u2019ny sorok\u2019izy rehetra, nefa tsy nahazo karama avy tao Tyro izy sy ny tafiny, ho setrin\u2019ny fanompoana nataony tamin\u2019ny nandravany azy.",
        "19": "\u201cKoa izao no nolazain\u2019i Jehovah Tompo Fara Tampony: \u2018Homeko an\u2019i Nebokadrezara mpanjakan\u2019i Babylona i Ejipta, ka hoentiny ny harena ao. Haka babo be dia be tokoa izy ary handroba zavatra maro dia maro. Izany no ho karaman\u2019ny tafiny.\u2019",
        "20": "\u201c\u2018I Ejipta no nomeko azy ho setrin\u2019ny fanompoana nataony tamin\u2019ny nandravany an\u2019i Tyro, satria nanao zavatra ho ahy izy ireo\u2019, hoy i Jehovah Tompo Fara Tampony.",
        "21": "\u201cAmin\u2019izany andro izany, dia hampitsimoka tandroka ho an\u2019ny taranak\u2019Israely aho, ary hataoko izay hahafahanao hiloa-bava eo amin\u2019izy ireo. Koa tsy maintsy ho fantany fa izaho no Jehovah.\u201d"
    },
    "30": {
        "1": "Ary tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, maminania ka lazao hoe: \u2018Izao no nolazain\u2019i Jehovah Tompo Fara Tampony: \u201cMidradradradr\u00e0 ianareo, ka ataovy hoe: \u2018Indrisy, ho avy ilay andro!\u2019",
        "3": "Fa efa akaiky ny andro, eny, efa akaiky ny andron\u2019i Jehovah. Ho andro mandrahona izany, ary ho fotoana voatondro hitsarana an\u2019ireo firenena.",
        "4": "Hisy sabatra ho tonga any Ejipta, ary hanaintaina mafy i Etiopia rehefa hiampatrampatra any Ejipta ny faty, ka ho lasan\u2019ny sasany ny harenany ary horavany ny fototra niorenany.",
        "5": "Ho lavon-tsabatra hiaraka aminy koa i Etiopia, Pota, Loda, ny hafa firenena rehetra, Koba, ary ny mponin\u2019ilay tany voafehin\u2019ny fifanekena.\u201d\u2019",
        "6": "\u201cIzao no nolazain\u2019i Jehovah: \u2018Ho lavo koa ireo mpomba an\u2019i Ejipta ary hihena ny heriny izay ireharehany.\u2019 \u201c\u2018Ho lavon-tsabatra izy ireo any, hatrany Migdola ka hatrany Syena\u2019, hoy i Jehovah Tompo Fara Tampony.",
        "7": "\u2018Ho lao eo anivon\u2019ny tany lao koa izy ireo, ary ho rava eo anivon\u2019ny tan\u00e0na rava ny tan\u00e0nany.",
        "8": "Dia tsy maintsy ho fantany fa izaho no Jehovah, rehefa handrehitra afo any Ejipta aho, ka ho ringana izay rehetra manampy azy.",
        "9": "Amin\u2019izany andro izany, dia hisy iraka hivoaka avy eo anatrehako. Handeha sambo izy ireo, ary hivoaka mba hampangovitra an\u2019i Etiopia, izay matoky tena loatra. Koa hanaintaina mafy ireny amin\u2019ny andro hamelezana an\u2019i Ejipta. Ho tonga tokoa izany!\u2019",
        "10": "\u201cIzao no nolazain\u2019i Jehovah Tompo Fara Tampony: \u2018Ny tanan\u2019i Nebokadrezara mpanjakan\u2019i Babylona no hampiasaiko hamongorana ny mponin\u2019i Ejipta.",
        "11": "Hoentiko any mba handrava an\u2019ilay tany izy sy ny olony miaraka aminy, dia ireo mpitondra jadona eo amin\u2019ireo firenena. Hanatsoaka ny sabany hamely an\u2019i Ejipta izy ireo, ka hiampatrampatra eran\u2019ilay tany ny faty.",
        "12": "Dia hataoko lasa tany maina ny lakandranon\u2019i Neily, ary hamidiko eo an-tanan\u2019ny ratsy fanahy ilay tany. Ary hasaiko hataon\u2019ny vahiny fongana ilay tany sy izay rehetra ao. Izaho Jehovah no miteny izany.\u2019",
        "13": "\u201cIzao no nolazain\u2019i Jehovah Tompo Fara Tampony: \u2018Hopotehiko koa ireo sampy maharikoriko ary hofoanako ao Nofa ireo andriamanitra tsy misy dikany. Tsy hisy mpiadidy intsony avy any Ejipta. Ary hataoko manenika an\u2019i Ejipta ny tahotra.",
        "14": "Hataoko lao i Patrosa. Handrehitra afo ao Zoana aho ary hampihatra ny didim-pitsarako ao No.",
        "15": "Hanamparako ny fahatezerako i Sina, ilay tan\u00e0na voaro mafy any Ejipta, ary haringako ny mponin\u2019i No.",
        "16": "Handrehitra afo any Ejipta aho. Hanaintaina mafy tokoa i Sina, ary ny mandan\u2019i No kosa ho voagorobaka ka ho voababo ilay tan\u00e0na. Ary hisy fahavalo hanafika an\u2019i Nofa amin\u2019ny andro antoandro!",
        "17": "Ho lavon-tsabatra ireo tovolahy ao Ona sy Pibeseta, ary ho lasa babo ny ao an-tan\u00e0na.",
        "18": "Ho maizina ny andro ao Tapanesa, rehefa hotapahiko ao ny ziogan\u2019i Ejipta. Koa hataoko mifarana hatreo ilay heriny izay ireharehany. Ho voasaron-drahona kosa izy ary ho lasa babo ireo tan\u00e0na miankina aminy.",
        "19": "Dia hampihatra ny didim-pitsarako ao Ejipta aho, ka tsy maintsy ho fantany fa izaho no Jehovah.\u2019\u201d",
        "20": "Ary tonga tamiko indray ny tenin\u2019i Jehovah tamin\u2019ny andro fahafiton\u2019ny volana voalohany, tamin\u2019ny taona fahiraika ambin\u2019ny folo, nanao hoe:",
        "21": "\u201cRy zanak\u2019olona, hotapahiko ny sandrin\u2019i Farao mpanjakan\u2019i Ejipta. Ary tsy hofehezina izany na hasiana fehy lamba mba tsy ho sitrana. Amin\u2019izay dia tsy hihamatanjaka ilay sandriny, ka tsy hahatana sabatra.\u201d",
        "22": "\u201cKoa izao no nolazain\u2019i Jehovah Tompo Fara Tampony: \u2018Hamely an\u2019i Farao mpanjakan\u2019i Ejipta aho, ka hotapahiko daholo ny sandriny, na ilay mbola matanjaka na ilay efa tapaka, ary hataoko latsaka avy eny an-tanany ny sabatra.",
        "23": "Dia haparitako any amin\u2019ireo firenena ny Ejipsianina, ary haeliko any amin\u2019ny tany samy hafa.",
        "24": "Hohatanjahiko ny sandrin\u2019ny mpanjakan\u2019i Babylona ary hataoko eo an-tanany ny sabatro. Fa hotapahiko kosa ny sandrin\u2019i Farao, ka hitaraindraina mafy eo anatrehany izy, toy ireny olona maratra mafy efa ho faty ireny!",
        "25": "Hohatanjahiko ny sandrin\u2019ny mpanjakan\u2019i Babylona, fa ny sandrin\u2019i Farao kosa hiraviravy. Koa tsy maintsy ho fantany fa izaho no Jehovah, rehefa hataoko eo an-tanan\u2019ny mpanjakan\u2019i Babylona ny sabatro, ka harangarangany mba hamelezana an\u2019i Ejipta.",
        "26": "Dia haparitako any amin\u2019ireo firenena ny Ejipsianina, ary haeliko any amin\u2019ny tany samy hafa. Koa tsy maintsy ho fantany fa izaho no Jehovah.\u2019\u201d"
    },
    "31": {
        "1": "Dia tonga tamiko indray ny tenin\u2019i Jehovah tamin\u2019ny andro voalohan\u2019ny volana fahatelo, tamin\u2019ny taona fahiraika ambin\u2019ny folo, nanao hoe:",
        "2": "\u201cRy zanak\u2019olona, lazao amin\u2019i Farao mpanjakan\u2019i Ejipta sy ny vahoakany hoe: \u201c\u2018Mitovy amin\u2019iza ianao, raha ny amin\u2019ny fahalehibeazana?",
        "3": "Mitovy amin\u2019ny Asyrianina ianao, ary toy ny sedera any Libanona izay tsara tarehy er\u1ef3 noho ireo sampany misandrahaka sy manome alokaloka! Avo be izy ka mipaka amin\u2019ny rahona ny tendrony.",
        "4": "Azon-drano izy ka lasa hazo lehibe. Ary rano lalina no nahatonga azy ho avo be. Ny sakelidranony no nikoriana nanodidina ny toerana nambolena azy, ary ny lakandrano avy aminy nanondraka an\u2019ireo hazo rehetra teny an-tsaha.",
        "5": "Izany no nahatonga azy ho avo noho ny hazo rehetra teny an-tsaha. \u201c\u2018Nihamaro ny sampany ary vao mainka nisandrahaka ny rantsany, satria nahazo rano be avy tamin\u2019ny renirano nanondraka azy.",
        "6": "Teny amin\u2019ny sampany no nanaovan\u2019ny voro-manidina rehetra ny akaniny, ary teo ambany rantsany no niterahan\u2019ny bibidia rehetra. Nonina teo ambany alokalony ny firenena rehetra be mponina.",
        "7": "Lasa tsara tarehy izy, noho ny fahalehibeazany sy ny fisandrahaky ny rantsany, satria nisampantsampana tany amin\u2019ny rano maro ny fakany.",
        "8": "Tsy nisy sahala aminy mihitsy ny sedera tao amin\u2019ny zaridainan\u2019Andriamanitra. Tsy mba nitovy tamin\u2019ny sampany ny an\u2019ny hazo zenevrie. Ary tsy mba tahaka ny rantsany ny an\u2019ny hazo platana. Tsy nisy tsara tarehy toa azy ny hazo tao amin\u2019ny zaridainan\u2019Andriamanitra.",
        "9": "Nataoko tsara tarehy sy be ravina izy, ka nitsiriritra azy daholo ny hazo tao Edena, tao amin\u2019ny zaridainan\u2019ilay tena Andriamanitra.\u2019",
        "10": "\u201cKoa izao no nolazain\u2019i Jehovah Tompo Fara Tampony: \u2018Noho izy * lasa avo be ka nipaka tamin\u2019ny rahona ny tendrony, ary niavonavona ny fony noho ny haavony,",
        "11": "dia hatolotro eo an-tanan\u2019ny mpitondra jadona eo amin\u2019ireo firenena izy, ka hamely azy tokoa izany mpitondra izany. Dia horoahiko izy noho ny faharatsiany.",
        "12": "Ny vahiny, eny, ireo mpitondra jadona eo amin\u2019ireo firenena, no hikapa azy. Hilaozana eny an-tendrombohitra izy, ary hihintsana eny amin\u2019ny lohasaha rehetra ny raviny. Ho tapaka ny rantsany ka ho latsaka any amin\u2019ny fanambanin\u2019ny renirano rehetra eran-tany. Hidina ny firenena rehetra eto an-tany, ary hiala avy eo ambany alokalony ka handao azy.",
        "13": "Honina eo amin\u2019ny vatan\u2019ilay hazo nianjera ny voro-manidina rehetra. Ary hankeny amin\u2019ny rantsany ny bibidia rehetra.",
        "14": "Amin\u2019izay dia tsy hisy ho lasa avo be intsony ny hazo vonton-drano, ary ny tendrony tsy hipaka amin\u2019ny rahona. Tsy hisy ho avo be hanakatra ny rahona koa ny hazo mifoka rano. Hovonoina ho faty daholo mantsy ireny, ka hiaraka amin\u2019ny zanak\u2019olombelona ho any ambanin\u2019ny tany, ho any amin\u2019izay midina any an-davaka.\u2019",
        "15": "\u201cIzao no nolazain\u2019i Jehovah Tompo Fara Tampony: \u2018Hataoko izay hisaonana azy, amin\u2019ny andro hidinany any amin\u2019ny Fasana. * Noho ny aminy no handrakofako ny rano lalina mba hampitsaharako ny fikorianan\u2019ny sakelidranony sy mba hahatampina ny rano maro. Noho ny aminy koa no hanamaizinako an\u2019i Libanona. Ary mbola noho ny aminy ihany no hampahalazo ny hazo rehetra eny an-tsaha.",
        "16": "Hataoko mihovotrovotra ny firenena rehefa hahare ny fidoboky ny fianjerany, rehefa hampidiniko any amin\u2019ny Fasana, * miaraka amin\u2019ireo midina any an-davaka, izy. Ary ho fampiononana ho an\u2019ny hazo any ambanin\u2019ny tany izany, dia ny hazo rehetra tao Edena, ny hazo voafantina sy tsara indrindra any Libanona, ary ny hazo rehetra mifoka rano.",
        "17": "Hiara-midina aminy any amin\u2019ny Fasana * ireo. Hidina any amin\u2019ireo matin-tsabatra izy ireo sy ny taranany, dia ireo nonina teo ambany alokalony, teo amin\u2019ireo firenena.\u2019",
        "18": "\u201c\u2018Iza amin\u2019ny hazo tao Edena no mitovy voninahitra sy fahalehibeazana aminao? Hampidinina any ambanin\u2019ny tany miaraka amin\u2019ny hazo tao Edena anefa ianao. Hiara-mivalampatra amin\u2019ireo matin-tsabatra ianao, eo anivon\u2019ireo tsy mifora. Izany no hanjo an\u2019i Farao sy ny vahoakany rehetra\u2019, hoy i Jehovah Tompo Fara Tampony.\u201d"
    },
    "32": {
        "1": "Ary tonga tamiko indray ny tenin\u2019i Jehovah tamin\u2019ny andro voalohan\u2019ny volana faharoa ambin\u2019ny folo, tamin\u2019ny taona faharoa ambin\u2019ny folo, nanao hoe:",
        "2": "\u201cRy zanak\u2019olona, manaova hira fisaonana an\u2019i Farao mpanjakan\u2019i Ejipta, ka lazao aminy hoe: \u2018Natao izay hampangina tanteraka anao, na dia liona tanora natanjaka aza ianao teo amin\u2019ireo firenena. \u201c\u2018Toy ny biby goavam-be any an-dranomasina ianao, ary nataonao nifantsitsitra ny rano tao amin\u2019ny renirano nisy anao. Nokobakobaninao tamin\u2019ny tongotrao ny rano mba hiakaran\u2019ny fotaka, ka nolotoinao ny renirano.\u2019",
        "3": "\u201cIzao no nolazain\u2019i Jehovah Tompo Fara Tampony: \u2018Hovelariko hanarona anao ny haratoko, ka firenena maro no hasaiko hanao izany. Dia ho azon\u2019izy ireo ao anaty haratoko ianao.",
        "4": "Havelako eny an-tanety ianao, ary hatsipiko eny an-tsaha. Hamponeniko eo aminao ny voro-manidina rehetra, ary hataoko voky anao ny bibidia eran-tany.",
        "5": "Haparitako eny an-tendrombohitra ny nofonao, ary izay sisa tavela amin\u2019ny fatinao kosa hataoko manenika ny lohasaha.",
        "6": "Hampisotroiko amin\u2019ny ra mivoaka avy aminao ilay tany, eny an-tendrombohitra. Ho feno ny ranao ny fanambanin\u2019ny renirano.\u2019",
        "7": "\u201c\u2018Rehefa tapitra ny ainao, dia hosaronako ny lanitra ary hataoko maizina ny kintana. Ny masoandro kosa hotakonako rahona, ary ny volana tsy hanome hazavana.",
        "8": "Hohamaiziniko ireo loharanom-pahazavana rehetra eny amin\u2019ny lanitra, noho ny aminao. Ary haizina no hataoko manarona ny taninao\u2019, hoy i Jehovah Tompo Fara Tampony.",
        "9": "\u201c\u2018Hataoko izay hahasosotra ny fon\u2019ny vahoaka maro rehefa hisy olonao halefako ho babo any amin\u2019ireo firenena, any amin\u2019ny tany mbola tsy fantatrao.",
        "10": "Hataoko raiki-tahotra noho ny aminao ny firenena maro, ary hipararetra sy hihorohoro ny mpanjakany rehefa harangarangako eo anoloany ny sabatro. Hangovitra foana izy ireo, satria samy hatahotra noho ny amin\u2019ny ainy, amin\u2019ny andro hianjeranao.\u2019",
        "11": "\u201cFa izao no nolazain\u2019i Jehovah Tompo Fara Tampony: \u2018Hamely anao ny sabatry ny mpanjakan\u2019i Babylona.",
        "12": "Hataoko izay hahatonga ny vahoakanao ho lavon\u2019ny sabatry ny mahery, dia ny mpitondra jadona rehetra eo amin\u2019ireo firenena. Hofoanan\u2019ireny ny reharehan\u2019i Ejipta, ary haripaka daholo ny mponina ao aminy.",
        "13": "Haringako daholo ny biby fiompiny eny akaikin\u2019ny rano maro. Tsy hokobanin\u2019ny tongotr\u2019olombelona intsony izany rano izany, na hokobanin\u2019ny kitron\u2019ny biby fiompy.\u2019",
        "14": "\u201c\u2018Amin\u2019izany andro izany, dia havelako hitsika ny fotaka mba hadio ilay rano, ary hataoko mikoriana tsara toy ny menaka ny reniranony\u2019, hoy i Jehovah Tompo Fara Tampony.",
        "15": "\u201c\u2018Rehefa ataoko lao i Ejipta ka ho fongana izay rehetra ao, ary rehefa aripako ny mponina rehetra ao, dia tsy maintsy ho fantany fa izaho no Jehovah.",
        "16": "\u201c\u2018Hira fisaonana izany, ka hohirain\u2019ny olona amin\u2019ny feo mitaraindraina. Na ny zanakavavin\u2019ireo firenena aza hihira izany. Hihira izany ho fisaonana an\u2019i Ejipta sy ny mponina rehetra ao izy ireo\u2019, hoy i Jehovah Tompo Fara Tampony.\u201d",
        "17": "Dia tonga tamiko indray ny tenin\u2019i Jehovah tamin\u2019ny andro fahadimy ambin\u2019ny folon\u2019ny volana, tamin\u2019ny taona faharoa ambin\u2019ny folo, nanao hoe:",
        "18": "\u201cRy zanak\u2019olona, mitomania an\u2019ireo mponin\u2019i Ejipta, ary ampidino any ambanin\u2019ny tany miaraka amin\u2019ireo midina any an-davaka, izy sy ny zanakavavin\u2019ireo firenena matanjaka.",
        "19": "\u201c\u2018Tsara noho iza moa ianao? Mid\u00ecna ka aoka ianao hivalampatra miaraka amin\u2019ny tsy mifora!\u2019",
        "20": "\u201c\u2018Ho lavo eo anivon\u2019ireo matin-tsabatra izy ireo. Natolotra ho amin\u2019ny sabatra i Ejipta. Taritarito izy sy ny mponina rehetra ao!",
        "21": "\u201c\u2018Hiteny amin\u2019i Farao sy amin\u2019ireo manampy azy ny olona ambony anisan\u2019ny lehilahy mahery, any amin\u2019ny Fasana. * Hidina any tokoa izy ireo. Matin-tsabatra izy ireo, ary hivalampatra toy ny tsy mifora.",
        "22": "Any no misy an\u2019i Asyria sy ny vahoaka rehetra ao aminy. Manodidina azy ny fasan\u2019ireo Asyrianina. Novonoina daholo ireo, eny, lavon-tsabatra izy rehetra.",
        "23": "Natao tany anatiny indrindra amin\u2019ny lavaka ny fasan\u2019izy ireo. Ary manodidina ny fasany ny vahoakany. Voavono sy lavon-tsabatra izy rehetra. Nampihorohoro tao amin\u2019ny tanin\u2019ny velona mantsy izy ireo.",
        "24": "\u201c\u2018Manodidina ny fasany i Elama sy ny mponina rehetra ao. Voavono sy lavon-tsabatra daholo ireo, ka nidina tsy mifora any ambanin\u2019ny tany, rehefa avy nampihorohoro tao amin\u2019ny tanin\u2019ny velona. Ho afa-baraka miaraka amin\u2019ireo midina any an-davaka izy ireo.",
        "25": "Teo anivon\u2019ireo voavono no nasiana ny fandrianany, izany hoe teo anivon\u2019ny vahoakany rehetra. Manodidina an\u2019io ny fasan\u2019izy ireo. Tsy mifora daholo ireo, sady matin-tsabatra, noho izy ireo nampihorohoro tao amin\u2019ny tanin\u2019ny velona. Dia ho afa-baraka miaraka amin\u2019ireo midina any an-davaka izy ireo. Natao teo anivon\u2019ireo voavono izy.",
        "26": "\u201c\u2018Any no misy an\u2019i Meseka sy Tobala ary ny mponina rehetra ao. Manodidina azy ny fasan\u2019izy ireo. Tsy mifora daholo ireo, sady voatrobaky ny sabatra, noho izy ireo nampihorohoro tao amin\u2019ny tanin\u2019ny velona.",
        "27": "Moa ve izy ireo tsy hiara-mivalampatra amin\u2019ny mahery, izay lavo teo anivon\u2019ireo tsy mifora? Nidina tany amin\u2019ny Fasana * niaraka tamin\u2019ny fitaovam-piadiany ireny. Hataon\u2019izy ireo eo ambany lohany ny sabany, fa ho eo ambony taolany kosa ny fahadisoany. Nampihorohoro tao amin\u2019ny tanin\u2019ny velona mantsy ireo mahery.",
        "28": "Ianao kosa ho torotoro eo amin\u2019ireo tsy mifora, ka hiara-mivalampatra amin\u2019ireo matin-tsabatra.",
        "29": "\u201c\u2018Any koa no misy an\u2019i Edoma sy ny mpanjakany ary ny mpiadidiny rehetra. Nampiarahina tamin\u2019ireo matin-tsabatra izy ireo, na dia mahery aza. Hiara-mivalampatra amin\u2019ireo tsy mifora sy ireo midina any an-davaka izy ireo.",
        "30": "\u201c\u2018Any no misy ny andriana rehetra avy any avaratra, sy ny Sidonianina rehetra, izay midina amin-kenatra miaraka amin\u2019ireo voavono, na dia nampihorohoro ny hafa aza noho ny heriny. Hiara-mivalampatra amin\u2019ireo matin-tsabatra ireny tsy mifora ireny, ary ho afa-baraka miaraka amin\u2019izay midina any an-davaka.",
        "31": "\u201c\u2018Ireo no ho hitan\u2019i Farao ka hionona izy noho ny amin\u2019ny vahoakany rehetra. Ho fatin-tsabatra i Farao sy ny tafiny rehetra\u2019, hoy i Jehovah Tompo Fara Tampony.",
        "32": "\u201c\u2018Nampihorohoro tao amin\u2019ny tanin\u2019ny velona mantsy izy, eny, i Farao sy ny vahoakany rehetra, ka hivalampatra eo anivon\u2019ireo tsy mifora, miaraka amin\u2019ireo matin-tsabatra\u2019, hoy i Jehovah Tompo Fara Tampony.\u201d"
    },
    "33": {
        "1": "Ary tonga tamiko ny tenin\u2019i Jehovah hoe:",
        "2": "\u201cRy zanak\u2019olona, miresaha amin\u2019ny zanaky ny firenenao, ka lazao aminy hoe: \u201c\u2018Raha asiako amin\u2019ny sabatra ny tany iray, ary mifanaraka ny mponin\u2019ilay tany hoe hifantina lehilahy iray ka hanendry azy ho mpitily,",
        "3": "ary hitan-dralehilahy tokoa fa avy hamely an\u2019ilay tany ny sabatra, ka mitsoka anjombona izy mba hampitandremana ny olona,",
        "4": "nefa tsy miraharaha an\u2019ilay fampitandremana mihitsy ilay olona na dia mandre an\u2019ilay feon\u2019anjombona aza, ary tonga tokoa ny sabatra ka nahafaty azy, dia izy ihany no ho tompon\u2019andraikitra amin\u2019ny fahafatesany. *",
        "5": "Nandre an\u2019ilay anjombona mantsy izy nefa tsy niraharaha an\u2019ilay fampitandremana, ka izy ihany no ho tompon\u2019andraikitra amin\u2019ny fahafatesany. * Ho nahavonjy ny ainy anefa izy raha nihaino fampitandremana.",
        "6": "\u201c\u2018Fa raha hitan\u2019ilay mpitily kosa hoe avy ny sabatra nefa tsy mitsoka ny anjombona izy, ka tsy mahazo fampitandremana mihitsy ny olona, ary tonga tokoa ilay sabatra ka nahafaty olona, * dia ho faty noho ny fahadisoany ihany ilay olona, fa ilay mpitily kosa hataoko ampamoaka noho ny amin\u2019ny rany.\u2019",
        "7": "\u201cKoa ataoko mpitily ho an\u2019ny taranak\u2019Israely ianao, ry zanak\u2019olona. Henoy ny teny aloaky ny vavako, ary lazao aminy ny fampitandremana omeko.",
        "8": "Raha hoy aho amin\u2019ny ratsy fanahy: \u2018Ho faty tokoa ianao, ry ratsy fanahy!\u2019, nefa tsy mampitandrina azy ianao mba hialany amin\u2019ny lalan-dratsiny, dia ho faty noho ny fahadisoany ihany ilay ratsy fanahy, fa ianao kosa hataoko ampamoaka noho ny amin\u2019ny rany.",
        "9": "Fa raha tena mampitandrina ny ratsy fanahy kosa ianao mba hialany amin\u2019ny lalan-dratsiny, fa izy no tsy miala amin\u2019izany, dia ho faty noho ny fahadisoany izy, fa ianao kosa hahavonjy ny ainao.",
        "10": "\u201cRy zanak\u2019olona, lazao amin\u2019ny taranak\u2019Israely hoe: \u2018Hoy ianareo: \u201cLany hery tanteraka izahay noho ny fikomianay sy ny fahotanay, koa ahoana moa no mbola hahavelomanay?\u201d\u2019",
        "11": "Lazao aminy hoe: \u2018\u201cRaha mbola velona koa aho\u201d, hoy i Jehovah Tompo Fara Tampony, \u201cdia tsy sitrako ny hahafatesan\u2019ny ratsy fanahy, fa ny hialany amin\u2019ny lalan-dratsiny mba ho velona izy. Mial\u00e0, mial\u00e0 amin\u2019ny lalan-dratsinareo, fa nahoana ianareo no ho faty, ry taranak\u2019Israely?\u201d\u2019",
        "12": "\u201cKoa izao lazaina amin\u2019ny zanaky ny firenenao, ry zanak\u2019olona: \u2018Tsy hahavonjy ny olo-marina ny fahamarinany amin\u2019ny andro hikomiany. Ary ny faharatsian\u2019ny ratsy fanahy kosa tsy hahavoa azy amin\u2019ny andro hialany amin\u2019ny faharatsiany. Ary tsy hahavelona ny olo-marina ny fahamarinany amin\u2019ny andro hanotany.",
        "13": "Raha hoy aho amin\u2019ny olo-marina: \u201cHo velona tokoa ianao\u201d, nefa matoky ny fahamarinany izy ka manao ny tsy rariny, dia tsy hisy hotsarovana intsony ny fahamarinana rehetra nataony, fa ho faty izy noho ny nanaovany ny tsy rariny.",
        "14": "\u201c\u2018Ary raha hoy aho amin\u2019ny ratsy fanahy: \u201cHo faty tokoa ianao\u201d, nefa miala amin\u2019ny fahotany izy ary manao ny rariny sady manao izay hitsiny,",
        "15": "ka mamerina ny antoka nalainy sy manonitra ny zavatra nangalariny, ary manaraka ny lal\u00e0na mahavelona fa tsy mba manao ny tsy rariny, dia ho velona tokoa izy, fa tsy ho faty.",
        "16": "Tsy hisy hotsarovana ny fahotany, ka tsy hanamelohana azy intsony. Manao ny rariny sady manao izay mahitsy izy, ka ho velona tokoa.\u2019",
        "17": "\u201cDia hoy ny zanaky ny firenenao: \u2018Tsy mety ny ataon\u2019i Jehovah\u2019, nefa ny ataon\u2019izy ireo no tsy mety.",
        "18": "\u201cRaha miala amin\u2019ny lalan\u2019ny fahamarinana ny olo-marina ka manao ny tsy rariny, dia ho faty izy noho izany.",
        "19": "Ary raha miala amin\u2019ny ratsy fanaony ny ratsy fanahy, ka tena manao ny rariny sady manao izay mahitsy, dia tsy ho faty izy noho ny nanaovany izany.",
        "20": "\u201cDia hoy ianareo: \u2018Tsy mety ny ataon\u2019i Jehovah.\u2019 Koa arakaraka izay nataonareo avy no hitsarako anareo, ry taranak\u2019Israely \u00f4!\u201d",
        "21": "Tamin\u2019ny farany, dia nisy olona afa-nandositra avy any Jerosalema, ary tonga tany amiko izy tamin\u2019ny andro fahadimin\u2019ny volana fahafolo, tamin\u2019ny taona faharoa ambin\u2019ny folo nanaovana sesitany anay, ka hoy izy: \u201cRava ny tan\u00e0na!\u201d",
        "22": "Niasa tamiko ny tanan\u2019i Jehovah ny takariva talohan\u2019ny nahatongavan\u2019ilay afa-nandositra. Koa nosokafan\u2019Andriamanitra ny vavako talohan\u2019ny nahatongavan\u2019ilay olona ny ampitso maraina. Dia nisokatra ny vavako ka tsy moana intsony aho.",
        "23": "Ary tonga tamiko ny tenin\u2019i Jehovah hoe:",
        "24": "\u201cRy zanak\u2019olona, hoy ny mponin\u2019ireny tan\u00e0na rava ireny momba ny tanin\u2019ny Israely: \u2018I Abrahama irery aza nahavita naka an\u2019io tany io, koa mainka fa isika maro be ireto? Efa nomena ho fananantsika io tany io.\u2019",
        "25": "\u201cKoa izao lazaina aminy: \u2018Izao no nolazain\u2019i Jehovah Tompo Fara Tampony: \u201cMihinan-kena miaraka amin\u2019ny rany ianareo, sady miandrandra an\u2019ireo sampinareo maharikoriko, ary tsy mitsahatra mandatsa-dra. Koa ahoana moa no hahazoanareo an\u2019io tany io?",
        "26": "Miantehitra amin\u2019ny sabatrareo ianareo. Manao zava-maharikoriko ianareo sady mandoto ny vadin\u2019ny namanareo avy. Koa ahoana moa no hahazoanareo an\u2019io tany io?\u201d\u2019",
        "27": "\u201cKoa izao no holazainao aminy: \u2018Izao no nolazain\u2019i Jehovah Tompo Fara Tampony: \u201cRaha mbola velona koa aho, dia ho lavon-tsabatra izay ao amin\u2019ireo tan\u00e0na rava ireo, ary izay any an-tsaha kosa homeko ho sakafon\u2019ny bibidia, ary izay ao amin\u2019ny toerana voaro mafy sy any anaty lava-bato ho fatin\u2019ny areti-mandringana.",
        "28": "Koa hataoko lao tsy misy mponina ilay tany, ary hofaranako hatreo ny heriny izay ireharehany. Ho lao ny tendrombohitr\u2019i Israely ka tsy hisy mpandalo intsony.",
        "29": "Dia tsy maintsy ho fantany fa izaho no Jehovah, rehefa ataoko lao tsy misy mponina ilay tany, noho ny zava-maharikoriko rehetra nataon\u2019izy ireo.\u201d\u2019",
        "30": "\u201cRy zanak\u2019olona, samy miresaka anao eny am-bodirindrina sy eny am-baravaran\u2019ny tranony, ny zanaky ny firenenao. Mifampiresaka izy ireo, ka samy milaza amin\u2019ny rahalahiny hoe: \u2018Andao isika hihaino ny teny avy amin\u2019i Jehovah!\u2019",
        "31": "Dia ho tonga any aminao izy ireo, toy ny olona efa mpankeo aminao, ka hipetraka eo anoloanao toy ny ataon\u2019ny oloko. Hihaino ny teninao tokoa izy ireo nefa tsy hankat\u00f2 an\u2019izany, satria filan-dratsy no haloaky ny vavany ary fakana tombony tsy ara-drariny no mamin\u2019ny fony.",
        "32": "Amin\u2019izy ireo, dia toy ny hiram-pitiavana ianao, ary toy ny olona manga feo sy tena mahay mitendry lokanga. Hihaino ny teninao tokoa izy ireo nefa tsy hisy hankat\u00f2 an\u2019izany.",
        "33": "Rehefa tanteraka izany, satria tsy maintsy ho tanteraka, dia tsy maintsy ho fantany fa nisy mpaminany teo aminy!\u201d"
    },
    "34": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, maminania ny amin\u2019ny loza hanjo an\u2019ireo mpiandry ondry eo amin\u2019ny Israely. Maminania ka lazao amin\u2019ireo mpiandry ireo hoe: \u2018Izao no nolazain\u2019i Jehovah Tompo Fara Tampony: \u201cLozan\u2019ireo mpiandry ondry eo amin\u2019ny Israely satria mamahan-tena izy ireo! Tsy ny ondry ve no tokony homeny hanina?",
        "3": "Ny taviny no haninareo, ary ataonareo fitafiana ny volonondry. Ny ondry matavy no vonoinareo. Ary ny andian\u2019ondry tsy omenareo hanina.",
        "4": "Ny osa tsy hatanjahinareo, ny marary tsy sitraninareo, ny tapaka tsy asianareo fehy lamba, ireo nania tsy averinareo, ary ny very tsy tadiavinareo. Teo ambany fifehezanareo ireny, nefa nasiaka taminy ianareo, ary lozabe mihitsy aza.",
        "5": "Dia niparitaka tsikelikely izy ireo satria tsy nisy mpiandry. Koa lanin\u2019ny bibidia izy ireo ary vao mainka niparitaka.",
        "6": "Nirenireny teny amin\u2019ny tendrombohitra sy havoana avo rehetra teny ny ondriko. Niparitaka nanerana ny tany izy ireo, nefa tsy mba nisy nikaroka na nitady.",
        "7": "\u201c\u2018\u201cKoa henoy ny tenin\u2019i Jehovah, ry mpiandry ondry:",
        "8": "\u2018\u201cNisy nandroba sy lanin\u2019ny bibidia ny ondriko satria tsy nisy mpiandry, ary ny mpiandry koa tsy nitady ny ondriko fa namahan-tena fotsiny, ka tsy nomeny hanina ny ondriko. Koa raha mbola velona koa aho\u2019\u201d, hoy i Jehovah Tompo Fara Tampony,",
        "9": "dia henoy ny tenin\u2019i Jehovah, ry mpiandry ondry.",
        "10": "Izao no nolazain\u2019i Jehovah Tompo Fara Tampony: \u2018Homelohiko ny mpiandry ondry ka hesoriko tsy ho eo am-pelatanany ny ondriko ary tsy havelako hiandry ny ondriko intsony izy, ka tsy hamahan-tena intsony. Dia hovonjeko avy eo am-bavany ny ondriko, mba tsy ho laniny.\u2019\u201d",
        "11": "\u201c\u2018Fa izao no nolazain\u2019i Jehovah Tompo Fara Tampony: \u201cInt\u1ef3 aho, ary izaho mihitsy no hitady ny ondriko sy hikarakara azy.",
        "12": "Hokarakaraiko tokoa ny ondriko, toy ny fikarakaran\u2019ny mpiandry ondry ny andian\u2019ondriny amin\u2019ny andro hahatongavany eo amin\u2019ny ondriny izay efa niparitaka. Ary hovonjeko avy any amin\u2019ny toerana rehetra niparitahany tamin\u2019ny andro nandrahona sy maizim-pito, izy ireo.",
        "13": "Havoakako avy any amin\u2019ireo firenena izy ireo, ary hangoniko avy any amin\u2019ny tany samy hafa ka hoentiko ao amin\u2019ny taniny. Hiandry an\u2019ireo ondriko ireo eny amin\u2019ny tendrombohitr\u2019i Israely aho, sy eny amoron-drano, ary eny amin\u2019izay rehetra azo onenana ao amin\u2019ilay tany.",
        "14": "Eny amin\u2019ny tanimbilona tsara no hiandrasako ny ondriko, ary eny amin\u2019ny tendrombohitra avon\u2019i Israely izy ireo no honina. Eny izy ireo no handry ao amin\u2019ny toeram-ponenana tsara. Eny amin\u2019ny kijana feno ahi-maitso izy ireo no hiraoka ahitra, eny an-tendrombohitr\u2019i Israely.\u201d",
        "15": "\u201c\u2018\u201cIzaho no hikarakara ny ondriko ary izaho no hampandry azy\u201d, hoy i Jehovah Tompo Fara Tampony.",
        "16": "\u201cNy very hotadiaviko, izay nania haveriko, ny tapaka hasiako fehy lamba ary ny osa hohatanjahiko. Fa ny matavy sy ny matanjaka kosa haringako. Didim-pitsarana no ho toy ny hanina homeko azy.\u201d",
        "17": "\u201c\u2018Izao kosa no nolazain\u2019i Jehovah Tompo Fara Tampony aminareo, ry ondriko: \u201cHitsara ny ondry samy ondry aho, ary hitsara ny ondrilahy sy ny osilahy.",
        "18": "Tsy ampy anareo angaha ny nihinana teo amin\u2019ny tanimbilona tena tsara no mbola hosihosenareo koa ny tanimbilona sisa? Ary tsy ampy anareo angaha ny nisotro tamin\u2019ny rano madio no mbola lotoinareo amin\u2019ny tongotrareo koa ny rano sisa?",
        "19": "Eo amin\u2019ny tanimbilona nohosihosenareo ve ny ondriko no hiraoka ahitra? Ary ny rano nolotoin\u2019ny tongotrareo ve no hosotroiny?\u201d",
        "20": "\u201c\u2018Koa izao no nolazain\u2019i Jehovah Tompo Fara Tampony: \u201cInt\u1ef3 aho, ary izaho mihitsy no hitsara ny ondry matavy sy ny ondry mahia,",
        "21": "satria natositosikareo tamin\u2019ny tehezanareo sy ny sorokareo ny ondry osa rehetra ary nanoto azy tamin\u2019ny tandrokareo ianareo, ka naparitakareo teny ivelany izy ireo.",
        "22": "Koa hovonjeko ny ondriko ka tsy hisy handroba intsony, ary hotsaraiko ny ondry samy ondry.",
        "23": "Hanendry mpiandry iray hikarakara ny ondriko aho, ka hanome hanina an\u2019ireny izany mpiandry izany, dia i Davida mpanompoko. Izy no hanome hanina azy ireo ary izy no ho mpiandry azy ireo.",
        "24": "Izaho Jehovah no ho Andriamaniny, ary i Davida mpanompoko no ho mpiadidy eo amin\u2019izy ireo. Izaho Jehovah no miteny izany.",
        "25": "\u201c\u2018\u201cDia hanao fifanekem-pihavanana amin\u2019izy ireo aho, ary hataoko tsy misy bibidia masiaka intsony ao amin\u2019ilay tany, ka honina tsy amin\u2019ahiahy any an-tany efitra izy ireo, ary hatory any an\u2019ala.",
        "26": "Na izy ireo na ny manodidina ny havoanako dia hataoko loharanom-pitahiana. Ary hataoko mirotsaka ara-potoana ny orana. Ho ranonoram-pitahiana izany.",
        "27": "Hamoa ny hazo eny an-tsaha, ary hamokatra ny tany. Tsy hanana ahiahy tokoa izy ireo ao amin\u2019ny taniny. Dia tsy maintsy ho fantany fa izaho no Jehovah rehefa tapahiko ny baran\u2019ny ziogany, ka hovonjeko avy eo an-tanan\u2019izay mampiasa azy ho andevo izy.",
        "28": "Tsy horobain\u2019ireo firenena intsony izy ireo, ary ny bibidia eny ambonin\u2019ny tany tsy hihinana azy ireo. Honina tsy amin\u2019ahiahy izy ireo ary tsy hisy hampangovitra azy.",
        "29": "\u201c\u2018\u201cAry hanao toeram-pambolena ho azy ireo aho hahazoany laza tsara, * ka tsy ho faty mosary intsony izy ireo ao amin\u2019ilay tany, sady tsy hizaka fahafaham-baraka intsony avy amin\u2019ireo firenena.",
        "30": "\u2018Dia tsy maintsy ho fantany fa izaho Jehovah Andriamaniny no momba azy ireo, ary oloko izy ireo, izany hoe ny taranak\u2019Israely\u2019, hoy i Jehovah Tompo Fara Tampony.\u201d\u2019",
        "31": "\u201c\u2018Ary ianareo, ry ondriko, eny, ry ondry ao an-kijanako, olombelona ianareo, ary izaho no Andriamanitrareo\u2019, hoy i Jehovah Tompo Fara Tampony.\u201d"
    },
    "35": {
        "1": "Dia tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, mitodiha any amin\u2019ny faritra be tendrombohitr\u2019i Seira ka maminania ny amin\u2019ny loza hanjo azy.",
        "3": "Koa lazao aminy hoe: \u2018Izao no nolazain\u2019i Jehovah Tompo Fara Tampony: \u201cHomelohiko ianao, ry faritra be tendrombohitr\u2019i Seira, ka haninjitra ny tanako hamely anao aho. Dia hataoko lao tsy misy mponina ianao.",
        "4": "Horavako tanteraka ireo tan\u00e0nanao, ary ianao ho lao tanteraka. Dia tsy maintsy ho fantatrao fa izaho no Jehovah.",
        "5": "Efa ela mantsy ianao no nandrafy ny taranak\u2019Israely ka natolotrao ho amin\u2019ny sabatra izy ireo tamin\u2019ny fotoana nahitany loza, dia tamin\u2019ny fotoanan\u2019ny fahadisoany farany.\u201d\u2019",
        "6": "\u201c\u2018Koa raha mbola velona koa aho\u2019, hoy i Jehovah Tompo Fara Tampony, \u2018dia hanenjika anao ny ra nalatsakao, satria efa nomaniko ho amin\u2019ny fandatsahan-dra ianao. Ra no nankahalainao, ka ra no hanenjika anao.",
        "7": "Hataoko lao tsy misy mponina ny faritra be tendrombohitr\u2019i Seira. Haringako izay olona mandalo ao sy izay miverina ao.",
        "8": "Hataoko feno fatin\u2019olona eran\u2019ny tendrombohitrao. Ary hiampatrampatra eran\u2019ny havoana sy ny lohasaha ary ny fanambanin\u2019ny renirano rehetra ao aminao ireo lavon-tsabatra.",
        "9": "Hataoko lao mandritra ny fotoana tsy voafetra ianao, ary tsy honenana ny tan\u00e0nanao. Dia tsy maintsy ho fantatrareo fa izaho no Jehovah.\u2019",
        "10": "\u201cNilaza ianao hoe: \u2018Ho lasako ireo firenena sy tany roa ireo, ka samy halaintsika ho antsika!\u2019 I Jehovah mihitsy anefa no ao amin\u2019ireo tany roa ireo.",
        "11": "\u2018Koa raha mbola velona koa aho\u2019, hoy i Jehovah Tompo Fara Tampony, \u2018dia hovaliako araka ny fahatezerana sy ny fialonana nasehonao noho ny fankahalanao azy ianao. Koa hataoko izay hahafantaran\u2019izy ireo ahy rehefa mitsara anao aho.",
        "12": "Dia tsy maintsy ho fantatrao fa izaho Jehovah no nandre ny teny fanivaivana rehetra nolazainao momba ny tendrombohitr\u2019i Israely hoe: \u201cRava ny tanin-dry zareo! Nomena antsika ireo, ka hanina ho antsika!\u201d",
        "13": "Nirehareha be ianareo nanao teny nanohitra ahy, sady be vava ho fanoherana ahy. Henoko daholo ireny!\u2019",
        "14": "\u201cIzao no nolazain\u2019i Jehovah Tompo Fara Tampony: \u2018Hataoko lao ianao amin\u2019ny fotoana hifalian\u2019ny tany manontolo.",
        "15": "Faly er\u1ef3 ianao rehefa lao tanteraka ny lovan\u2019ny taranak\u2019Israely! Koa hataoko lao toy izany koa ianao. Ho lao tanteraka ianao, ry faritra be tendrombohitr\u2019i Seira, eny, i Edoma manontolo! Dia tsy maintsy ho fantany fa izaho no Jehovah.\u2019\u201d"
    },
    "36": {
        "1": "\u201cRy zanak\u2019olona, maminania momba ny tendrombohitr\u2019i Israely, ka lazao hoe: \u2018Ry tendrombohitr\u2019i Israely \u00f4, henoy ny tenin\u2019i Jehovah.",
        "2": "Izao no nolazain\u2019i Jehovah Tompo Fara Tampony: \u201cNaneso anareo ny fahavalo hoe: \u2018Tsara ho azy izay! Lasanay hatramin\u2019ireo toerana avo, izay efa teo hatry ny ela!\u2019\u201d\u2019",
        "3": "\u201cKoa maminania ka lazao hoe: \u2018Izao no nolazain\u2019i Jehovah Tompo Fara Tampony: \u201cNanjary lao sy narapaky ny manodidina ianareo, ka tonga fananan\u2019ireo firenena sisa tavela, ary lasa ambentin-dresaky ny olona sy haratsiny.",
        "4": "Koa henoy ny tenin\u2019i Jehovah Tompo Fara Tampony, ry tendrombohitr\u2019i Israely \u00f4! Izao no nolazain\u2019i Jehovah Tompo Fara Tampony amin\u2019ny tendrombohitra sy ny havoana sy ny renirano sy ny lohasaha sy ny toerana rava tsy misy mponina ary ny tan\u00e0na aolo, izay norobaina sy nesoin\u2019ireo firenena sisa tavela manodidina anareo,",
        "5": "eny, izao no nolazain\u2019i Jehovah Tompo Fara Tampony: \u2018Ao anatin\u2019ny hafanam-poko miredareda no hanamelohako an\u2019ireo firenena sisa tavela sy i Edoma manontolo, dia ireo nifaly tamin\u2019ny fony manontolo rehefa naka ny taniko, sady mbola nanesoeso tany am-pony. Nanao izany izy ireo mba hakana ny kijana ao amin\u2019ny taniko sy handrobana azy.\u2019\u201d\u2019",
        "6": "\u201cKoa maminania momba ny tanin\u2019ny Israely, ka izao lazaina amin\u2019ny tendrombohitra sy ny havoana sy ny renirano ary ny lohasaha: \u2018Izao no nolazain\u2019i Jehovah Tompo Fara Tampony: \u201cTsy maintsy miteny amin-kafanam-po sy amin-katezerana aho, satria nalan\u2019ireo firenena baraka ianareo.\u201d\u2019",
        "7": "\u201cKoa izao no nolazain\u2019i Jehovah Tompo Fara Tampony: \u2018Efa nanangan-tanana aho ka nianiana fa ho afa-baraka koa ireo firenena manodidina anareo ireo.",
        "8": "Fa ianareo kosa, ry tendrombohitr\u2019i Israely, hisandrahaka ny sampanareo ary hamoa ho an\u2019ny Israely oloko ianareo, satria efa akaiky izy ireo ka efa ho tonga.",
        "9": "Fa hankasitraka anareo aho ary hitsinjo anareo tokoa, ka hovolena sy hamafazam-boa indray ianareo.",
        "10": "Hataoko maro ny olona eo aminareo, dia ny taranak\u2019Israely manontolo, eny, izy rehetra mihitsy, ka honenana indray ireo tan\u00e0na, ary haorina indray ireo toerana efa rava.",
        "11": "Hataoko maro ny olona sy ny biby eo aminareo, ka ho maro be sy hanan-taranaka ireny. Hataoko misy mponina toy ny taloha indray ianareo, ka hanasoa anareo mihoatra noho ny tamin\u2019ny voalohany aho. Dia tsy maintsy ho fantatrareo fa izaho no Jehovah.",
        "12": "Ary hasiako olona mifamoivoy eo aminareo, dia ny Israely oloko, ka ho lasa fananany ianareo. Ho lovan\u2019izy ireo ianareo, ary tsy hataonareo fongana intsony ny zanak\u2019izy ireo.\u2019\u201d",
        "13": "\u201cIzao no nolazain\u2019i Jehovah Tompo Fara Tampony: \u2018Koa satria misy milaza hoe mpandripaka olona, hono, ianao, sady tany mahalany fongana ny zanaky ny firenenao\u2019,",
        "14": "\u2018dia tsy handripaka olona intsony ianao, ary tsy hataonao fongana intsony ny zanaky ny firenenao\u2019, hoy i Jehovah Tompo Fara Tampony.",
        "15": "\u2018Hataoko tsy mahare fanalam-baraka avy amin\u2019ireo firenena intsony ianao, sady tsy holatsain\u2019ny vahoaka maro intsony, ary tsy hanafintohina ny firenenao intsony koa ianao\u2019, hoy i Jehovah Tompo Fara Tampony.\u201d",
        "16": "Dia tonga tamiko indray ny tenin\u2019i Jehovah hoe:",
        "17": "\u201cRy zanak\u2019olona, nonina teo amin\u2019ny taniny ny taranak\u2019Israely, nefa nandoto azy io izy ireo, tamin\u2019ny fitondran-tenany sy ny fanaony. Nanjary naloto toy ny vehivavy maloton\u2019ny fadimbolana ny fanaon\u2019izy ireo, teo imasoko.",
        "18": "Koa nanampatra ny fahatezerako tamin\u2019izy ireo aho, noho ny ra nalatsany tao amin\u2019ilay tany, izay nolotoiny tamin\u2019ireo sampiny maharikoriko.",
        "19": "Dia naparitako tany amin\u2019ireo firenena izy ireo, ka niely tany amin\u2019ny tany samy hafa. Arakaraka ny fitondran-tenany sy ny fanaony no nitsarako azy.",
        "20": "Dia tonga tany amin\u2019ireo firenena nitondrana azy izy ireo, ka nozimbazimbain\u2019ny olona ny anarako masina, rehefa nilaza ireny hoe: \u2018Olon\u2019i Jehovah ireo, nefa niala tany amin\u2019ny taniny!\u2019",
        "21": "Koa nampalahelo ahy ny anarako masina, izay nozimbazimbain\u2019ny taranak\u2019Israely tany amin\u2019ireo firenena nitondrana azy.\u201d",
        "22": "\u201cKoa lazao amin\u2019ny taranak\u2019Israely hoe: \u2018Izao no nolazain\u2019i Jehovah Tompo Fara Tampony: \u201cTsy noho ny aminareo no hanaovako izany, ry taranak\u2019Israely \u00f4, fa noho ny anarako masina, izay nozimbazimbainareo tany amin\u2019ireo firenena nitondrana anareo.\u201d\u2019",
        "23": "\u2018Hohamasiniko ny anarako be voninahitra, izay nozimbazimbaina tany amin\u2019ireo firenena, ary nozimbazimbainareo koa teo amin\u2019ireny. Dia tsy maintsy ho fantatr\u2019ireo firenena fa izaho no Jehovah\u2019, hoy i Jehovah Tompo Fara Tampony, \u2018rehefa hamasinina eo aminareo aho, eo imason\u2019ireny.",
        "24": "Halaiko avy any amin\u2019ireo firenena ianareo ary hangoniko avy any amin\u2019ny tany rehetra, ka hoentiko any amin\u2019ny taninareo.",
        "25": "Dia hofafazako rano madio ianareo, ka hadio. Hodioviko ho afaka aminareo daholo ny fahalotoanareo sy ny zava-maharikoriko rehetra notompoinareo.",
        "26": "Homeko fo vaovao ianareo, ary toe-tsaina vaovao no hataoko ao anatinareo. Hesoriko ao aminareo ny fo vato, ka fo nofo no homeko anareo.",
        "27": "Hataoko ao anatinareo ny fanahiko, ary hanao zavatra aho mba hitandremanareo ny fitsipiko ary mba hanajanareo ny didim-pitsarako sy hanatanterahanareo izany.",
        "28": "Ary honina ao amin\u2019ilay tany nomeko ny razanareo tokoa ianareo. Dia ho oloko ianareo, ary izaho ho Andriamanitrareo.\u2019",
        "29": "\u201c\u2018Hovonjeko ho afaka amin\u2019ny fahalotoanareo rehetra ianareo. Ary hantsoiko ny varimbazaha ka hataoko vokatra be. Dia tsy havelako hisy mosary eo aminareo.",
        "30": "Hataoko be dia be ny voan\u2019ny hazo sy ny vokatra eny an-tsaha, mba tsy holatsain\u2019ireo firenena intsony ianareo hoe tratran\u2019ny mosary.",
        "31": "Dia tsy maintsy hotsaroanareo ny fitondran-tena ratsy sy ny fanao ratsy narahinareo, ka haharikoriko anareo ny tenanareo satria nanao fahadisoana sy nanao zava-maharikoriko ianareo.",
        "32": "Aoka anefa ho fantatrareo fa tsy noho ny aminareo no hanaovako izany\u2019, hoy i Jehovah Tompo Fara Tampony. \u2018Koa aoka ho menatra sy ho afa-baraka ianareo noho ny nataonareo, ry taranak\u2019Israely!\u2019",
        "33": "\u201cIzao no nolazain\u2019i Jehovah Tompo Fara Tampony: \u2018Amin\u2019ny andro hanadiovako anareo ho afaka amin\u2019ny fahadisoanareo rehetra, dia hasiako mponina koa ao amin\u2019ireo tan\u00e0na, ary haorina indray ireo toerana rava.",
        "34": "Hovolena indray ny tany lavavolo, na dia tany lao aza no nahitan\u2019ny mpandalo rehetra azy.",
        "35": "Dia tsy maintsy hisy hilaza hoe: \u201cOay! Lao ir\u1ef3 tany ir\u1ef3 taloha, nefa lasa sahala amin\u2019ny zaridainan\u2019i Edena izao! Ary voamboatra indray ny mandan\u2019ireo tan\u00e0na aolo tsy nisy mponina sy rava, ka efa misy mponina ao.\u201d",
        "36": "Dia tsy maintsy ho fantatr\u2019ireo firenena sisa tavela manodidina anareo fa izaho Jehovah no manorina ny efa rava, sy mamboly indray eo amin\u2019ny tany lavavolo. Izaho Jehovah no niteny sy nanatanteraka izany.\u2019",
        "37": "\u201cIzao no nolazain\u2019i Jehovah Tompo Fara Tampony: \u2018Mbola havelako hitady ahy ny taranak\u2019Israely ka hangataka amiko mba hatao maro be. Koa hataoko maro be toy ny andian\u2019ondry ny olona ao aminy.",
        "38": "Ho feno vahoaka be toy ny andian\u2019ondry ireo tan\u00e0na aolo teo aloha. Toy ny olona masina maro be, sy toy ny andian\u2019ondry ao Jerosalema amin\u2019ny fotoanan\u2019ny fety no fahitana azy ireo. Dia tsy maintsy ho fantany fa izaho no Jehovah.\u2019\u201d"
    },
    "37": {
        "1": "Niasa tamiko ny tanan\u2019i Jehovah, ka nentiny tamin\u2019ny alalan\u2019ny fanahin\u2019i Jehovah aho, ary napetrany teny amin\u2019ny tany lemaka feno taolam-paty.",
        "2": "Dia nampandaloviny nanodidina an\u2019ireo taolana ireo aho, ka hitako fa, hay, be dia be izy ireo teo amin\u2019ilay tany lemaka, sady maina be daholo!",
        "3": "Ary hoy izy tamiko: \u201cRy zanak\u2019olona, mety ho velona indray ve ireo taolana ireo?\u201d Dia hoy aho: \u201cIanao no mahalala tsara an\u2019izany, ry Jehovah Tompo Fara Tampony \u00f4!\u201d",
        "4": "Hoy ihany izy tamiko: \u201cMaminania momba ireo taolana ireo, ka lazao amin\u2019izy ireo hoe: \u2018Henoy ny tenin\u2019i Jehovah, ry taola-maina \u00f4:",
        "5": "\u201c\u2018Izao no lazain\u2019i Jehovah Tompo Fara Tampony amin\u2019ireo taolana ireo: \u201cHasiako fofonaina ao aminareo, dia ho velona indray ianareo.",
        "6": "Ary hasiako hozatra sy nofo ianareo, ka hofonosiko hoditra. Hasiako fofonaina ao aminareo, dia ho velona indray ianareo. Ary tsy maintsy ho fantatrareo fa izaho no Jehovah.\u201d\u2019\u201d",
        "7": "Koa naminany araka ny nandidiana ahy aho. Raha vao naminany aho, dia injay nisy feo! Ary nisy zavatra nikatrokatroka ka indreny fa nifanatona ireo taolana: Samy nanatona ny namany avy izy ireo.",
        "8": "Dia hitako fa naniry hozatra sy nofo izy ireo, ary nisy hoditra nandrakotra azy. Mbola tsy nisy fofonaina anefa tao aminy.",
        "9": "Hoy ihany Andriamanitra tamiko: \u201cMaminania amin\u2019ny rivotra. Maminania, ry zanak\u2019olona, ka lazao amin\u2019ny rivotra hoe: \u2018Izao no nolazain\u2019i Jehovah Tompo Fara Tampony: \u201cRy rivotra \u00f4, tongava avy any amin\u2019ny vazan-tany * efatra, ka tsotsofy ireo olona maty ireo mba ho velona indray.\u201d\u2019\u201d",
        "10": "Dia naminany araka ny nandidiana ahy aho. Koa nisy fofonaina niditra tao amin\u2019ireo. Dia velona ireo ka nijoro tamin\u2019ny tongony, ary lasa tafika tena lehibe dia lehibe.",
        "11": "Hoy ihany izy tamiko: \u201cRy zanak\u2019olona, tsy inona ireo taolana ireo fa ny taranak\u2019Israely manontolo. Hoy mantsy izy ireo: \u2018Maina ny taolanay. Very fanantenana izahay, ary tafasaraka tanteraka.\u2019",
        "12": "Koa maminania ka lazao aminy hoe: \u2018Izao no nolazain\u2019i Jehovah Tompo Fara Tampony: \u201cHosokafako ny fasanareo, ka hampiakariko avy ao ianareo, ry oloko. Ary haveriko any amin\u2019ny tanin\u2019ny Israely ianareo.",
        "13": "Dia tsy maintsy ho fantatrareo fa izaho no Jehovah, rehefa sokafako ny fasanareo ka ampiakariko avy ao ianareo, ry oloko.\u201d\u2019",
        "14": "\u2018Hataoko ao aminareo ny fanahiko ka ho velona indray ianareo, ary hamponeniko ao amin\u2019ny taninareo. Dia tsy maintsy ho fantatrareo fa izaho Jehovah no niteny sy nanatanteraka izany\u2019, hoy i Jehovah.\u201d",
        "15": "Ary tonga tamiko indray ny tenin\u2019i Jehovah hoe:",
        "16": "\u201cRy zanak\u2019olona, mak\u00e0 sampan-kazo ka izao soratana eo aminy: \u2018Ho an\u2019i Joda sy ny zanak\u2019Israely namany.\u2019 Dia mak\u00e0 sampan-kazo iray hafa ka soraty eo hoe: \u2018Ho an\u2019i Josefa, sampan-kazon\u2019i Efraima, sy ny taranak\u2019Israely rehetra namany.\u2019",
        "17": "Ampifanatony ireo mba ho sampan-kazo iray, ka ho lasa iray ihany eny an-tananao.",
        "18": "Ary rehefa miteny aminao ny zanaky ny firenenao hoe: \u2018Lazao aminay ny dikan\u2019izao\u2019,",
        "19": "dia valio hoe: \u2018Izao no nolazain\u2019i Jehovah Tompo Fara Tampony: \u201cHalaiko ny sampan-kazon\u2019i Josefa izay eny an-tanan\u2019i Efraima, sy ny fokon\u2019ny Israely namany, ka hataoko eo amin\u2019ilay sampan-kazon\u2019i Joda, ary hataoko lasa sampan-kazo iray ihany ireo, ka ho iray eto an-tanako.\u201d\u2019",
        "20": "Ary ireo sampan-kazo izay nasianao soratra dia ataovy eny an-tananao, eo imason\u2019izy ireo.",
        "21": "\u201cLazao amin\u2019izy ireo hoe: \u2018Izao no nolazain\u2019i Jehovah Tompo Fara Tampony: \u201cHalaiko avy any amin\u2019ireo firenena nalehany ny zanak\u2019Israely, ka hangoniko avy any amin\u2019ny manodidina, ary haveriko ao amin\u2019ny taniny.",
        "22": "Dia hataoko firenena iray ihany izy ireo eo amin\u2019ilay tany, eny amin\u2019ny tendrombohitr\u2019i Israely. Ary mpanjaka iray ihany no hitondra azy rehetra, ka tsy ho firenena roa intsony izy ireo sady tsy hizara ho fanjakana roa intsony.",
        "23": "Tsy handoto tena amin\u2019ny sampiny maharikoriko intsony izy ireo, na handoto tena amin\u2019ny zava-maharikoriko sy ny fandikan-dal\u00e0na rehetra fanaony. Fa hovonjeko ho afaka amin\u2019ny fahotana nataony tany amin\u2019ny fonenany rehetra izy ireo, ka hodioviko. Dia ho oloko izy ireo ary izaho ho Andriamaniny.",
        "24": "\u201c\u2018\u201cAry i Davida mpanompoko no ho mpanjakan\u2019izy ireo. Mpiandry iray ihany no hiandry azy rehetra. Hanaraka ny didim-pitsarako izy ireo, ary hitandrina ny lal\u00e0ko ka hanatanteraka izany.",
        "25": "Dia honina tokoa eo amin\u2019ilay tany nomeko an\u2019i Jakoba mpanompoko, izay efa nonenan\u2019ny razanareo, izy ireo. Koa honina eo mandritra ny fotoana tsy voafetra izy ireo sy ny zanaka aman-jafiny. Ary i Davida mpanompoko no ho mpiadidy eo amin\u2019izy ireo mandritra ny fotoana tsy voafetra.",
        "26": "\u201c\u2018\u201cDia hanao fifanekem-pihavanana amin\u2019izy ireo aho, ka ho fifanekena mandritra ny fotoana tsy voafetra izany. Hapetrako ao amin\u2019ny taniny izy ireo, ary hataoko lasa maro be. Dia hataoko eo amin\u2019izy ireo, mandritra ny fotoana tsy voafetra, ny toerako masina.",
        "27": "Ho eo amin\u2019izy ireo ny tranolaiko, ka ho Andriamaniny tokoa aho ary izy ireo ho oloko.",
        "28": "Dia tsy maintsy ho fantatr\u2019ireo firenena fa izaho Jehovah no manamasina ny Israely, rehefa ho eo amin\u2019izy ireo mandritra ny fotoana tsy voafetra ny toerako masina.\u201d\u2019\u201d"
    },
    "38": {
        "1": "Ary tonga tamiko indray ny tenin\u2019i Jehovah hoe:",
        "2": "\u201cRy zanak\u2019olona, mitodiha manandrify an\u2019i Goga avy any amin\u2019ny tany Magoga, dia ilay lehiben\u2019ny mpiadidy ao Meseka sy Tobala. Maminania ny amin\u2019ny loza hanjo azy,",
        "3": "ka lazao hoe: \u2018Izao no nolazain\u2019i Jehovah Tompo Fara Tampony: \u201cHamely anao aho, ry Goga lehiben\u2019ny mpiadidy ao Meseka sy Tobala.",
        "4": "Hahodiko ny sainao ary hasiako faraingo ny valanoranonao, ka hoentiko mivoaka ianao miaraka amin\u2019ny tafikao manontolo, dia soavaly sy mpitaingin-tsoavaly. Tena mahay mihaingo izy rehetra, eny, miaramila be dia be mitondra ampinga lehibe sy ampinga kely, ary samy mahay mitan-tsabatra.",
        "5": "Miaraka amin\u2019izy ireo koa ny olona avy any Persa sy Etiopia ary Pota, izay samy mitondra ampinga kely sy manao fiarovan-doha.",
        "6": "Miaraka aminao koa i Gomera sy ny miaramilany rehetra, sy ny taranak\u2019i Togarma avy any amin\u2019ny farany avaratra, mbamin\u2019ny miaramilany rehetra, eny, firenena maro.",
        "7": "\u201c\u2018\u201cAoka ianao ho vonona, ary miom\u00e0na ianao sy ny vahoaka rehetra miaraka aminao, dia ireo miangona eo anilanao. Aoka ianao ho mpitarika azy ireo.",
        "8": "\u201c\u2018\u201cHodinihiko ny momba anao rehefa afaka andro maro. Ary rehefa hifarana ny taona maro, dia ho avy ianao ka hankao amin\u2019ny tanin\u2019ireo olona tsy matin-tsabatra, izay tafangona avy any amin\u2019ny firenena maro, ka nentina teny amin\u2019ny tendrombohitr\u2019i Israely izay efa rava teo foana. Nivoaka avy any amin\u2019ireo firenena ny mponin\u2019io tany io ary monina tsy amin\u2019ahiahy izy rehetra.",
        "9": "Dia tsy maintsy hiakatra ianao ka ho avy toy ny oram-baratra. Ho toy ny rahona handrakotra an\u2019ilay tany ianao sy ny miaramilanao rehetra ary ny firenena maro miaraka aminao.\u201d\u2019",
        "10": "\u201cIzao no nolazain\u2019i Jehovah Tompo Fara Tampony: \u2018Amin\u2019izany andro izany, dia hisy fikasana hitsiry ao am-ponao, ary hanao teti-dratsy ianao,",
        "11": "ka hiteny hoe: \u201cHiakatra hamely an\u2019ilay tany misy tan\u00e0na tsy mimanda aho, ary hankany amin\u2019ireo olona mandry feizay sy monina tsy amin\u2019ahiahy, dia izay rehetra monina ao amin\u2019ny tan\u00e0na tsy misy manda na bara hidiny na vavahady.\u201d",
        "12": "Ny haka babo betsaka sy ny handroba zavatra maro no kendrenao, ka haninjitra ny tananao ianao mba hanafika an\u2019ilay toerana rava, izay efa misy mponina izao. Hotafihinao koa ilay vahoaka nangonina avy any amin\u2019ireo firenena, dia vahoaka nihary harena sy fananam-be sady monina eo afovoan\u2019ny tany.",
        "13": "\u201c\u2018Hilaza aminao ny olona ao Sheba sy Dedana sy ny mpivarotra avy any Tarsisy ary ny liona tanora rehetra hoe: \u201cHaka babo betsaka ve no nahatongavanao at\u1ef3? Handroba zavatra maro ve no nanangonanao ny miaramilanao, mba haka volafotsy sy volamena, hangorona harena sy fananam-be ary hahazo babo be dia be?\u201d\u2019",
        "14": "\u201cKoa maminania, ry zanak\u2019olona, ka lazao amin\u2019i Goga hoe: \u2018Izao no nolazain\u2019i Jehovah Tompo Fara Tampony: \u201cAmin\u2019izany andro izany, dia azo antoka fa ho fantatrao hoe hitoetra tsy amin\u2019ahiahy ny Israely oloko.",
        "15": "Dia ho tonga avy any amin\u2019izay misy anao ianao, eny, ho tonga avy any amin\u2019ny farany avaratra, hiaraka amin\u2019ny firenena maro izay mitaingin-tsoavaly daholo. Vahoaka maro be ireo, sady tafika lehibe.",
        "16": "Hiakatra hanafika ny Israely oloko tokoa ianao, toy ny rahona mandrakotra ny tany. Any am-parany any no hitrangan\u2019izany. Ary hoentiko hamely ny taniko ianao mba hahafantaran\u2019ireo firenena ahy, rehefa hanamasina ny tenako amin\u2019ny alalanao aho, ry Goga, eo imason\u2019izy ireo.\u201d\u2019",
        "17": "\u201cIzao no nolazain\u2019i Jehovah Tompo Fara Tampony: \u2018Ianao ihany ve ilay nolazaiko taloha, tamin\u2019ny alalan\u2019ny mpaminany mpanompoko? Naminany mantsy ireo mpaminany teo amin\u2019ny Israely tamin\u2019izany andro izany, eny, nandritra ny taona maro, hoe hoentiko hamely azy ireo ianao.\u2019",
        "18": "\u201c\u2018Amin\u2019izany andro izany, amin\u2019ilay andro hamelezan\u2019i Goga ny tanin\u2019ny Israely\u2019, hoy i Jehovah Tompo Fara Tampony, \u2018dia ho tezitra mafy aho. *",
        "19": "Ary hiteny amin-kafanam-po sy amin-katezerana mafy aho. Hisy horohoron-tany lehibe any amin\u2019ny tanin\u2019ny Israely amin\u2019izany andro izany.",
        "20": "Dia tsy maintsy hipararetra noho ny amiko ny trondro any an-dranomasina, sy ny voro-manidina, sy ny bibidia, sy ny biby mandady rehetra amin\u2019ny tany, ary ny olombelona rehetra eny ambonin\u2019ny tany. Hiletsy ny tendrombohitra, hihotsaka ny lalana amoron-tevana, ary hidaboka amin\u2019ny tany ny manda rehetra.\u2019",
        "21": "\u201c\u2018Hantsoiko hamely azy eny amin\u2019ny tendrombohitro rehetra ny sabatra\u2019, hoy i Jehovah Tompo Fara Tampony. \u2018Dia samy hifamely sabatra ny mpirahalahy.",
        "22": "Hotsaraiko izy ka handefasako areti-mandringana, ary handriaka ny ra. Handatsahako oram-be mahatonga tondra-drano, ary koa havandra sy afo ary solifara, izy sy ny miaramilany ary ny firenena maro hiaraka aminy.",
        "23": "Koa izao no hataoko eo imason\u2019ny firenena maro: Hasehoko ny fahalehibeazako sy ny fahamasinako ary hataoko izay hahafantaran\u2019izy ireo ahy. Dia tsy maintsy ho fantany fa izaho no Jehovah.\u2019"
    },
    "39": {
        "1": "\u201cRy zanak\u2019olona, maminania ny amin\u2019ny loza hanjo an\u2019i Goga, ka lazao hoe: \u2018Izao no nolazain\u2019i Jehovah Tompo Fara Tampony: \u201cHamely anao aho, ry Goga, lehiben\u2019ny mpiadidy ao Meseka sy Tobala.",
        "2": "Hahodiko ny sainao, dia hotarihiko sy hampiakariko avy any amin\u2019ny farany avaratra ianao, ka hoentiko eny amin\u2019ireo tendrombohitr\u2019i Israely.",
        "3": "Dia hasiako ny tsip\u00eckanao ka hianjera avy eny an-tananao ankavia, ary hataoko latsaka avy eny an-tananao ankavanana ny zana-tsip\u00eckanao.",
        "4": "Hiampatrampatra eny amin\u2019ireo tendrombohitr\u2019i Israely ianao sy ny miaramilanao rehetra ary ny firenena miaraka aminao. Ary homeko ho sakafon\u2019ny vorona mpihaza sy ny karazam-borona rehetra ary ny bibidia ianao.\u201d\u2019",
        "5": "\u201c\u2018Hiampatrampatra eny an-tsaha eny ianao, satria izaho no miteny izany\u2019, hoy i Jehovah Tompo Fara Tampony.",
        "6": "\u201c\u2018Handefasako afo any Magoga sy eo amin\u2019ireo monina tsy amin\u2019ahiahy ao amin\u2019ireo nosy. Dia tsy maintsy ho fantatra fa izaho no Jehovah.",
        "7": "Hampahafantariko eo amin\u2019ny Israely oloko ny anarako masina, ary tsy havelako hozimbazimbaina intsony izany anarako masina izany. Dia tsy maintsy ho fantatr\u2019ireo firenena fa izaho no Jehovah, Ilay Masina eo amin\u2019ny Israely.\u2019",
        "8": "\u201c\u2018Ho tonga tokoa izany, ary tsy maintsy ho tanteraka\u2019, hoy i Jehovah Tompo Fara Tampony. \u2018Izany ilay andro efa nambarako.",
        "9": "Dia hivoaka ny mponin\u2019ny tan\u00e0nan\u2019ny Israely, ka handrehitra afo sy handoro an\u2019ireo fitaovam-piadiana, dia ny ampinga kely sy ampinga lehibe sy tsip\u00ecka sy zana-tsip\u00ecka sy langilangy ary lefona. Ireny no hataony kitay mandritra ny fito taona.",
        "10": "Tsy hitondra kitay avy any an-tsaha intsony izy ireo, na hanangona kitay any an\u2019ala, fa ireo fitaovam-piadiana ireo no hataony kitay.\u2019 \u201c\u2018Hobaboin\u2019izy ireo tokoa izay namabo azy ary horobainy izay nandroba azy\u2019, hoy i Jehovah Tompo Fara Tampony.",
        "11": "\u201c\u2018Amin\u2019izany andro izany, dia homeko toerana any i Goga, mba hataony fasana any Israely, ao amin\u2019ilay lohasahan\u2019ny mpandalo, any atsinanan\u2019ny ranomasina. Ho voasakan\u2019io lohasaha io ny mpandalo. Any no handevenana an\u2019i Goga sy ny vahoakany rehetra. Koa hantsoina hoe Lohasahan\u2019ny Vahoakan\u2019i Goga io toerana io.",
        "12": "Dia halevin\u2019ny taranak\u2019Israely ireny mba hanadiovana an\u2019ilay tany, mandritra ny fito volana.",
        "13": "Ny olona rehetra ao amin\u2019ilay tany no hifarimbona handevina an\u2019ireny, ka hanjary halaza izy ireo amin\u2019ny andro hanomezako voninahitra ny tenako\u2019, hoy i Jehovah Tompo Fara Tampony.",
        "14": "\u201c\u2018Ary hisy olona hatokana mba hanao asa mitohy: Hitety an\u2019ilay tany izy ireo, ka handevina an\u2019izay faty sisa tavela eny rehetra eny, mba hanadiovana ny tany. Hiara-miasa amin\u2019izy ireo koa ny mpandalo. Hikaroka foana izy ireo mandra-pahatapitry ny fito volana.",
        "15": "Raha mahita taolan\u2019olona izy ireo rehefa mitety an\u2019ilay tany, dia hanisy marika eo akaikin\u2019izany, mandra-pandevin\u2019ny mpandevina izany ao amin\u2019ny Lohasahan\u2019ny Vahoakan\u2019i Goga.",
        "16": "Hatao hoe Hamona koa ny anaran\u2019ilay tan\u00e0na. Ary hodiovin\u2019izy ireo ilay tany.\u2019",
        "17": "\u201cRy zanak\u2019olona, izao no nolazain\u2019i Jehovah Tompo Fara Tampony: \u2018Lazao amin\u2019ny karazam-borona rehetra sy amin\u2019ny bibidia rehetra hoe: \u201cAvia daholo! Miang\u00f2na manodidina ny sorona atolotro ho anareo, dia ilay sorona lehibe eny amin\u2019ny tendrombohitr\u2019i Israely. Fa hihinana nofo sy hisotro ra ianareo.",
        "18": "Hihinana ny nofon\u2019ny mahery ianareo, ary hisotro ny ran\u2019ireo mpiadidy eny ambonin\u2019ny tany, izay toy ny ondrilahy sy ondrilahy kely sy osilahy sy vantotr\u2019ombilahy, eny, biby nohatavezina avy any Basana izy rehetra.",
        "19": "Hohaninareo ny tavin\u2019ilay sorona hatolotro anareo, mandra-pahavokinareo. Hosotroinareo koa ny ran\u2019izany sorona izany, mandra-pahamamonareo.\u201d\u2019",
        "20": "\u201c\u2018Ho voky soavaly sy mpitondra kalesy sy olo-mahery ary miaramila mpiady isan-karazany ianareo eo amin\u2019ny latabatro\u2019, hoy i Jehovah Tompo Fara Tampony.",
        "21": "\u201c\u2018Hasehoko amin\u2019ireo firenena ny voninahitro, ka ho hitan\u2019ny firenena rehetra ny hampiharako ny didim-pitsarako sy ny hampiasako ny tanako mba hamelezana azy ireo.",
        "22": "Dia tsy maintsy ho fantatry ny taranak\u2019Israely fa izaho no Jehovah Andriamaniny, manomboka amin\u2019izany andro izany sy aorian\u2019izany.",
        "23": "Ary tsy maintsy ho fantatr\u2019ireo firenena fa nanao fahadisoana ny taranak\u2019Israely sady nivadika tamiko, ka izany no nanaovana sesitany azy. Koa nanafina ny tavako tamin\u2019izy ireo aho ary nanolotra azy teo an-tanan\u2019ny fahavalony, hany ka lavon-tsabatra izy rehetra.",
        "24": "Ny fahalotoany sy ny fandikan-dal\u00e0na nataony no navaliko azy, ary nafeniko tamin\u2019izy ireo ny tavako.\u2019",
        "25": "\u201cKoa izao no nolazain\u2019i Jehovah Tompo Fara Tampony: \u2018Izao no fotoana hampodiako ny olon\u2019i Jakoba avy amin\u2019ny fahababoana, sy hamindrako fo amin\u2019ny taranak\u2019Israely manontolo. Ary hasehoko fa saro-piaro amin\u2019ny anarako masina aho.",
        "26": "Efa avy nizaka fahafaham-baraka sy nizaka ny vokatry ny fivadihany tamiko izy ireo, rehefa honina tsy amin\u2019ahiahy ao amin\u2019ny taniny, ary tsy hisy hampangovitra azy.",
        "27": "Hanamasina ny tenako eo amin\u2019izy ireo sy eo imason\u2019ny firenena maro koa aho, rehefa hampody azy avy any amin\u2019ireo firenena sy hanangona azy avy any amin\u2019ny tanin\u2019ny fahavalony.\u2019",
        "28": "\u201c\u2018Dia tsy maintsy ho fantany fa izaho no Jehovah Andriamaniny, rehefa ataoko sesitany any amin\u2019ireo firenena izy ireo ary hampodiko ao amin\u2019ny taniny, ka tsy havelako hisy tavela any intsony izy ireo, na iray aza.",
        "29": "Koa tsy hanafina ny tavako amin\u2019izy ireo intsony aho, satria handatsaka ny fanahiko amin\u2019ny taranak\u2019Israely aho\u2019, hoy i Jehovah Tompo Fara Tampony.\u201d"
    },
    "40": {
        "1": "Tamin\u2019ny andro fahafolon\u2019ny volana, teo am-piandohan\u2019ny taona fahadimy amby roapolo nanaovana sesitany anay, izay taona fahefatra ambin\u2019ny folo naharava ny tan\u00e0na, eny, tamin\u2019izay andro izay indrindra no niasa tamiko ny tanan\u2019i Jehovah ka nentiny tany aho.",
        "2": "Tao anatin\u2019ny fahitana avy tamin\u2019Andriamanitra no nitondrany ahy tany amin\u2019ny tanin\u2019ny Israely, sy nametrahany ahy teo an-tampon\u2019ny tendrombohitra iray avo dia avo. Ary nisy toy ny tan\u00e0na teo amin\u2019izy io, teo atsimo.",
        "3": "Nentin\u2019Andriamanitra teo aho, ka io fa nisy lehilahy iray teo, ary namirapiratra hoatran\u2019ny varahina ny fahitako azy. Nisy tady rongony sy bararata fandrefesana teny an-tanany, ary nijoro teo am-bavahady izy.",
        "4": "Dia hoy izy tamiko: \u201cRy zanak\u2019olona, aoka ny masonao hijery ary aoka ny sofinao hihaino, ka diniho tsara izay rehetra asehoko anao, satria ny hampisehoako anao izany no nitondrana anao eto. Ary lazao amin\u2019ny taranak\u2019Israely izay rehetra hitanao.\u201d",
        "5": "Koa hitako fa nisy manda ivelany nanodidina an\u2019ilay trano. Nisy bararata fandrefesana nirefy enina hakiho teny an-tanan-dralehilahy, ka ny hakiho iray dia nirefy iray hakiho niampy sakan\u2019ny felatanana. * Norefesiny ny hatevin\u2019ilay manda sy ny haavony, ka samy nirefy bararata iray.",
        "6": "Nankeo amin\u2019ilay vavahady, izay nitodika niantsinanana, ilay lehilahy. Dia niakatra teo amin\u2019ny tohatohatr\u2019ilay vavahady izy, ary norefesiny ny tokonana iray tamin\u2019ilay vavahady ka nirefy bararata iray ny sakany, ary toy izany koa ny sakan\u2019ilay tokonana iray.",
        "7": "Na ny lavan\u2019ny efitra fiambenana na ny sakany dia samy nirefy bararata iray. Dimy hakiho no manasaraka an\u2019ireo efitra fiambenana. Ary nirefy bararata iray ny tokonam-bavahady teo akaikin\u2019ny lala-mitafon\u2019ilay vavahady. Nitodika nankany anatiny io lala-mitafo io.",
        "8": "Ary norefesiny ny lala-mitafo nitodika nankany anatiny, ka nirefy bararata iray.",
        "9": "Koa norefesiny ny lala-mitafon\u2019ilay vavahady, ka nisy valo hakiho, ary roa hakiho ireo andry teo aminy. Nitodika nankany anatiny ny lala-mitafon\u2019ilay vavahady.",
        "10": "Teo amin\u2019ny andaniny roa tamin\u2019ilay vavahady atsinanana dia nisy efitra fiambenana telo avy. Nitovy refy izy telo ary nitovy refy koa ireo andry teo amin\u2019ny andaniny sy ny ankilany.",
        "11": "Dia norefesiny ny sakan\u2019ny fidirana amin\u2019ilay vavahady, ka nisy folo hakiho. Ary telo ambin\u2019ny folo hakiho ny lavan\u2019ilay vavahady.",
        "12": "Iray hakiho ilay faritra mifefy teo anoloan\u2019ny efitra fiambenana. Nisy faritra mifefy, nirefy iray hakiho, teo amin\u2019ny andaniny sy ny ankilany. Enina hakiho ny efitra fiambenana teo amin\u2019ny andaniny, ary enina hakiho teo amin\u2019ny ankilany.",
        "13": "Dia norefesiny ny sakan\u2019ilay vavahady, nanomboka teo amin\u2019ny tafon\u2019ny efitra fiambenana iray ka hatreo amin\u2019ny tafon\u2019ny efitra iray mifanatrika aminy, ka nisy dimy amby roapolo hakiho. Nifanitsy ny fidirana tamin\u2019ireo efitra fiambenana.",
        "14": "Ary notombanany ho enimpolo hakiho ny haavon\u2019ireo andry, toa an\u2019ireo andry teny an-tokotanin\u2019ny vavahady manodidina.",
        "15": "Dimampolo hakiho ny lavan\u2019ny vavahady hatreo anoloan\u2019ny fidirana ka hatreo anoloan\u2019ny lala-mitafon\u2019ny vavahady anatiny.",
        "16": "Nisy varavarankely mihatery ny efitra fiambenana sy ny andry teo anilany izay nitodika tany anatin\u2019ny vavahady sy tao amin\u2019ny lafiny nanodidina. Nisy varavarankely toy izany koa ny lala-mitafo. Nanodidina sy nitodika tany anatiny ireo varavarankely. Ary nisy sarina hazo palmie teo amin\u2019ireo andry.",
        "17": "Dia nentiny teo amin\u2019ny tokotany ivelany aho, ka ireo fa nisy efitra fisakafoana teo. Ary nisy faritra vita rarivato nanodidina an\u2019ilay tokotany. Telopolo ny isan\u2019ny efitra fisakafoana teo amin\u2019io faritra io.",
        "18": "Nitovy tanteraka tamin\u2019ny lavan\u2019ireo vavahady ny refin\u2019ilay faritra vita rarivato teo anilan\u2019ireo vavahady. Faritra ambany vita rarivato no niantsoana azy.",
        "19": "Ary norefesiny ny sakany nanomboka teo anoloan\u2019ny vavahady ambany ka hatreo anoloan\u2019ny tokotany anatiny, ka nisy zato hakiho ny teo ivelany, na ny teo atsinanana na ny teo avaratra.",
        "20": "Nisy vavahady ilay tokotany ivelany, ary nitodika nianavaratra izy io. Norefesin\u2019ilay lehilahy ny lavany sy ny sakany.",
        "21": "Nisy efitra fiambenana tao amin\u2019io vavahady io, ka telo teo amin\u2019ny andaniny ary telo teo amin\u2019ny ankilany. Ny andry sy ny lala-mitafo tao dia nitovy refy tamin\u2019ny an\u2019ilay vavahady voalohany. Dimampolo hakiho ny lavan\u2019ilay vavahady ary dimy amby roapolo hakiho ny sakany.",
        "22": "Ny varavarankely sy ny lala-mitafo ary ny sarina hazo palmie tao dia nitovy refy tamin\u2019ilay tao amin\u2019ilay vavahady nitodika niantsinanana. Zana-tohatra fito no niakarana tao, ary teo anoloany ny lala-mitafo.",
        "23": "Nifanandrify ny vavahadin\u2019ny tokotany anatiny sy ny vavahady avaratra. Nisy vavahady koa nifanandrify tamin\u2019ny vavahady atsinanana. Dia norefesiny ny elanelan\u2019ireo vavahady ka nisy zato hakiho.",
        "24": "Nentiny nianatsimo indray aho, ary io fa nisy vavahady teo atsimo. Norefesiny ny andry sy ny lala-mitafo tao amin\u2019izy io, ka nitovy refy tamin\u2019ny an\u2019ireo vavahady hafa.",
        "25": "Nisy varavarankely io vavahady io sy ny lala-mitafo, teo amin\u2019ireo lafiny nanodidina. Toa an\u2019ireo varavarankely hafa ihany ireo. Dimampolo hakiho ny lavan\u2019ilay vavahady, ary dimy amby roapolo hakiho ny sakany.",
        "26": "Nisy zana-tohatra fito niakarana tao, ary teo anoloany ny lala-mitafo. Nisy sarina hazo palmie teo amin\u2019ny andry teo aminy, hazo palmie iray teo amin\u2019ny andaniny ary iray teo amin\u2019ny ankilany.",
        "27": "Nisy vavahady fidirana nankao amin\u2019ny tokotany anatiny teo atsimo. Dia norefesiny nianatsimo ny elanelan\u2019ireo vavahady, ka nisy zato hakiho.",
        "28": "Nentiny niditra teo amin\u2019ny vavahady atsimo aho mba hankao amin\u2019ny tokotany anatiny. Ary norefesiny ny vavahady atsimo, ka nitovy refy tamin\u2019ireo hafa.",
        "29": "Ny efitra fiambenana sy ny andry ary ny lala-mitafo tao dia nitovy refy tamin\u2019ny an\u2019ireo vavahady hafa. Nisy varavarankely io vavahady io sy ilay lala-mitafo, teo amin\u2019ireo lafiny nanodidina. Dimampolo hakiho ny lavan\u2019ilay vavahady, ary dimy amby roapolo hakiho ny sakany.",
        "30": "Nisy lala-mitafo maro nanodidina. Dimy amby roapolo hakiho ny lavany ary dimy hakiho ny sakany.",
        "31": "Nanatrika ny tokotany ivelany ny lala-mitafo teo aminy. Nisy sarina hazo palmie koa ny andry teo aminy, ary zana-tohatra valo no niakarana tao.",
        "32": "Dia nentiny niditra avy any atsinanana aho mba hankao amin\u2019ny tokotany anatiny. Norefesiny ny vavahady ka nitovy refy tamin\u2019ireo hafa.",
        "33": "Ny efitra fiambenana sy ny andry ary ny lala-mitafo tao dia nitovy refy tamin\u2019ny an\u2019ireo vavahady hafa. Nisy varavarankely io vavahady io sy ilay lala-mitafo, teo amin\u2019ireo lafiny nanodidina. Dimampolo hakiho ny lavan\u2019ilay vavahady, ary dimy amby roapolo hakiho ny sakany.",
        "34": "Nitodika tany amin\u2019ny tokotany ivelany ny lala-mitafo tao aminy. Ary nisy sarina hazo palmie ny andry teo aminy, na teo amin\u2019ny andaniny na teo amin\u2019ny ankilany. Zana-tohatra valo no niakarana tao.",
        "35": "Dia nentin\u2019ilay lehilahy tao amin\u2019ny vavahady avaratra aho, ary norefesiny koa io, ka nitovy refy tamin\u2019ireo hafa,",
        "36": "na ny efitra fiambenana na ny andry na ny lala-mitafo tao. Nisy varavarankely io vavahady io, teo amin\u2019ireo lafiny nanodidina. Dimampolo hakiho ny lavan\u2019ilay vavahady, ary dimy amby roapolo hakiho ny sakany.",
        "37": "Nitodika tany amin\u2019ny tokotany ivelany ny andry teo aminy, izay nisy sarina hazo palmie teo amin\u2019ny andaniny sy ny ankilany. Zana-tohatra valo no niakarana tao.",
        "38": "Nisy efitra fisakafoana iray teo akaikin\u2019ireo andry teo amin\u2019ireo vavahady. Nisy fidirana nankao amin\u2019izy io. Ary tao amin\u2019io efitra io no nanasana ny fanatitra dorana manontolo.",
        "39": "Nisy latabatra tao amin\u2019ny lala-mitafon\u2019ilay vavahady, ka latabatra roa teo amin\u2019ny andaniny ary roa teo amin\u2019ny ankilany. Teo ambonin\u2019ireo no namonoana ny fanatitra dorana manontolo sy ny fanatitra noho ny ota ary ny fanatitra noho ny heloka.",
        "40": "Nisy latabatra roa teo ivelany, teo anilan\u2019ilay tohatohatra nankao amin\u2019ny fidirana amin\u2019ilay vavahady avaratra. Ary nisy latabatra roa koa teo amin\u2019ny andaniny, teo anilan\u2019ny lala-mitafon\u2019ilay vavahady.",
        "41": "Koa valo ny latabatra famonoana ny fanatitra: Efatra teo amin\u2019ny andaniny tamin\u2019ilay vavahady, ary efatra teo amin\u2019ny ankilany.",
        "42": "Vato voapaika no nanaovana ny latabatra efatra famonoana ny fanatitra dorana manontolo. Iray hakiho sy sasany ny lavany, iray hakiho sy sasany ny sakany, ary iray hakiho ny haavony. Teo ambonin\u2019ireo koa no nametrahana ny fitaovana famonoana ny fanatitra dorana manontolo sy ny sorona.",
        "43": "Sakan\u2019ny felatanana ny refin\u2019ny talantalana fametrahan-javatra, izay niraikitra mafy tamin\u2019ny aty rindrina manodidina. Teo ambonin\u2019ireo latabatra no nametrahana ny henan\u2019ny fanatitra natao fanomezana.",
        "44": "Nisy efitra fisakafoan\u2019ireo mpihira teo ivelan\u2019ny vavahady anatiny, tao amin\u2019ny tokotany anatiny, teo anilan\u2019ny vavahady avaratra. Nitodika nianatsimo izy ireo. Nisy iray koa teo anilan\u2019ny vavahady atsinanana, ary nitodika nianavaratra izy io.",
        "45": "Ary hoy ilay lehilahy tamiko: \u201cIty efitra fisakafoana mitodika mianatsimo ity dia ho an\u2019ny mpisorona miandraikitra ny trano.",
        "46": "Ary ilay efitra fisakafoana mitodika mianavaratra dia ho an\u2019ny mpisorona miandraikitra ny alitara. Tsy iza ireo fa ny zanakalahin\u2019i Zadoka, izay taranak\u2019i Levy. Ireo no manatona an\u2019i Jehovah mba hanompo azy.\u201d",
        "47": "Dia norefesiny ny tokotany anatiny, ka zato hakiho ny lavany ary zato hakiho ny sakany. Efamira izy io. Ary teo anoloan\u2019ny trano ny alitara.",
        "48": "Nentiny tao amin\u2019ny lala-mitafon\u2019ilay trano aho, ary norefesiny ny andry teo amin\u2019ilay lala-mitafo, ka dimy hakiho ny andaniny ary dimy hakiho ny ankilany. Telo hakiho ny sakan\u2019ny vavahady teo amin\u2019ny andaniny, ary telo hakiho teo amin\u2019ny ankilany.",
        "49": "Roapolo hakiho ny lavan\u2019ilay lala-mitafo ary iraika ambin\u2019ny folo hakiho ny sakany. Nisy tohatohatra niakarana ho ao. Nisy andry teo akaikin\u2019ny tol\u00e0na, ka iray teo amin\u2019ny andaniny ary iray teo amin\u2019ny ankilany."
    },
    "41": {
        "1": "Dia nentin\u2019ilay lehilahy niditra tao amin\u2019ny tempoly aho, ary norefesiny ny andry ka enina hakiho ny sakany teo amin\u2019ny andaniny ary enina hakiho koa teo amin\u2019ny ankilany. Izany no sakan\u2019ny andry.",
        "2": "Folo hakiho ny sakan\u2019ny fidirana. Dimy hakiho ny sisiny iray, ary dimy hakiho ny iray. Dia norefesiny ny lavany, ka nisy efapolo hakiho, ary roapolo hakiho ny sakany.",
        "3": "Niditra tany anatiny izy ary norefesiny ny andry teo amin\u2019ny fidirana, ka nisy roa hakiho. Enina hakiho ilay fidirana, ary fito hakiho ny sakany.",
        "4": "Dia norefesiny ny lavany, ka nisy roapolo hakiho, ary roapolo hakiho koa ny sakany, teo anoloan\u2019ny tempoly. * Ary hoy izy tamiko: \u201cIty no Masina Indrindra.\u201d",
        "5": "Norefesiny ny rindrin\u2019ny trano, ka enina hakiho ny hateviny. Nisy efitrefitra nanodidina an\u2019ilay trano: Efatra hakiho ny sakany.",
        "6": "Nisy efitrefitra telo nifanao ambony sy ambany, ka nisy rihana roa. Ary nisy efitrefitra telopolo ny rihana tsirairay. Nitsofoka tao anaty rindrin\u2019ilay trano ireo efitrefitra nanodidina azy, mba ho voatohana tsara. Tsy nisy zavatra nalentika anefa tao anaty rindrin-trano.",
        "7": "Nalalaka kokoa ny efitrefitra ambony noho ny efitrefitra ambany, ary nisy tohatohatra niolikolika nankao ambony, teo amin\u2019ny lafiny samihafa tamin\u2019ilay trano. Koa nihanalalaka ny efitrefitra arakaraka ny niakarana tamin\u2019ilay trano. Raha avy any amin\u2019ny farany ambany ny olona iray no ho any amin\u2019ny farany ambony, dia nandalo tao amin\u2019ny rihana antenatenany.",
        "8": "Dia hitako fa nisy lampivato avo teo amin\u2019ny lafiny rehetra tamin\u2019ilay trano. Nanomboka teo amin\u2019ny fototry ny efitrefitra ka hatreo amin\u2019izay nihaonany tamin\u2019ilay trano dia nirefy bararata iray manontolo, izany hoe enina hakiho.",
        "9": "Dimy hakiho ny hatevin\u2019ny rindrin\u2019ny efitrefitra, dia ny rindriny ivelany. Ary nisy faritra tsy nisy na inona na inona teo anilan\u2019ireo efitrefitra, izay anisan\u2019ilay trano.",
        "10": "Roapolo hakiho ny elanelan\u2019ny efitra fisakafoana sy io faritra io, nanodidina an\u2019ilay trano.",
        "11": "Teo amin\u2019ilay faritra tsy nisy na inona na inona ny fidirana nankao amin\u2019ny efitrefitra: Nitodika nianavaratra ny fidirana iray, ary ny iray kosa nianatsimo. Dimy hakiho ny sakan\u2019io faritra io, nanodidina an\u2019ilay trano.",
        "12": "Nisy tranobe teo anoloan\u2019ny faritra manasaraka, ary nivoaka niankandrefana ny ilan\u2019izy io. Fitopolo hakiho ny sakany. Dimy hakiho kosa ny hatevin\u2019ny rindriny rehetra, ary sivifolo hakiho ny lavany.",
        "13": "Dia norefesin\u2019ilay lehilahy ilay tempoly ka zato hakiho ny lavany. Zato hakiho koa, raha atambatra, ny refin\u2019ilay faritra manasaraka sy ilay tranobe ary ny rindriny.",
        "14": "Zato hakiho, raha atambatra, ny sakan\u2019ny eo anoloan\u2019ny tempoly sy ilay faritra manasaraka, teo atsinanana.",
        "15": "Norefesiny ny lavan\u2019ilay tranobe sy ireo lalantsara teo amin\u2019ny andaniny roa tamin\u2019izy io, ka nisy zato hakiho. Teo anoloan\u2019ilay faritra manasaraka, izay teo amin\u2019ny ilany andrefana tamin\u2019io faritra io, no nisy an\u2019ilay tranobe. Norefesiny koa ny tempoly sy ny efitra anatiny ary ny lala-mitafon\u2019ny tokotany.",
        "16": "Dia norefesiny ny tokonana sy ny varavarankely mihatery ary ireo lalantsara izay samy nanodidina an\u2019izy telo ireo. Voapetaka takela-kazo daholo ny teo anoloan\u2019ilay tokonana, nanomboka teo amin\u2019ny gorodona ka hatreny amin\u2019ny varavarankely. Ary nisy zavatra nanarona ireo varavarankely.",
        "17": "Efa nanana ny refiny daholo ny teo ambonin\u2019ilay fidirana, ny trano anatiny sy ny teo ivelany, ary ny rindrina manodidina, na ny tao amin\u2019ilay trano anatiny na ny teo ivelany.",
        "18": "Nisy kerobima vita sokitra sy sarina hazo palmie tao, ka hazo palmie iray no teo anelanelan\u2019ny kerobima roa. Nanana tarehy roa ny kerobima iray.",
        "19": "Nitodika tany amin\u2019ilay hazo palmie teo amin\u2019ny andaniny ilay tarehin\u2019olona, ary nitodika tany amin\u2019ilay hazo palmie teo amin\u2019ny ankilany kosa ilay tarehin\u2019ny liona tanora. Nasiana an\u2019izany sary sokitra izany ny aty rindrin\u2019ilay trano manontolo.",
        "20": "Nisy kerobima vita sokitra sy sarina hazo palmie teo amin\u2019ny rindrin\u2019ny tempoly, nanomboka teo amin\u2019ny gorodona ka hatreo ambonin\u2019ny fidirana.",
        "21": "Efajoro ny tol\u00e0m-baravaran\u2019ny tempoly. Ary nahita zavatra hoatr\u2019izao aho teo anoloan\u2019ny toerana masina:",
        "22": "Alitara hazo nirefy telo hakiho ny haavony, ary roa hakiho ny lavany. Nisy andry teo amin\u2019ny zoron\u2019izy io, ary nisy rindrina hazo nanaraka ny lavany. Dia hoy ilay lehilahy tamiko: \u201cIo ilay latabatra eo anatrehan\u2019i Jehovah.\u201d",
        "23": "Samy nisy varavarana roa ny tempoly sy ny toerana masina.",
        "24": "Nisy lelavaravarana roa ireo varavarana ireo, ary nety nihodina izy roa. Nisy lelavaravarana roa ny varavarana iray, ary toy izany koa ny iray.",
        "25": "Ireo varavaran\u2019ny tempoly ireo dia nasiana sarina kerobima sy hazo palmie, sahala amin\u2019ireo sary teo amin\u2019ny aty rindrina. Ary nisy tafokely hazo teo anoloan\u2019ny lala-mitafo, teo ivelany.",
        "26": "Nisy varavarankely mihatery sy sarina hazo palmie teo amin\u2019ny andaniny sy ny ankilany tamin\u2019ny rindrin\u2019ny lala-mitafo sy ny rindrin\u2019ny efitrefitra tamin\u2019ilay trano ary teo amin\u2019ireo tafokely."
    },
    "42": {
        "1": "Ary nentin\u2019ilay lehilahy nianavaratra aho mba hankao amin\u2019ny tokotany ivelany. Dia nentiny teo amin\u2019ny fitambaran-trano feno efitra fisakafoana aho. Teo anoloan\u2019ilay faritra manasaraka sy teo anoloan\u2019ilay tranobe no nisy an\u2019ilay fitambaran-trano, teo avaratra.",
        "2": "Zato hakiho ny lavany, ary teo anoloan\u2019izy io no nisy ny fidirana avy any avaratra. Dimampolo hakiho kosa ny sakany.",
        "3": "Nisy lavarangana nifanatrika, teo anoloan\u2019ilay faritra nirefy roapolo hakiho tamin\u2019ny tokotany anatiny sy teo anoloan\u2019ilay faritra vita rarivato tamin\u2019ny tokotany ivelany. Nisy lavarangana daholo na ny tao ambany na ireo rihana roa.",
        "4": "Teo anoloan\u2019ireo efitra fisakafoana dia nisy lalana niditra. Folo hakiho ny sakany. Nisy lalankely nirefy iray hakiho koa teo. Ary teo avaratra ny fidirana nankao amin\u2019ilay fitambaran-trano.",
        "5": "Ireo efitra fisakafoana tany amin\u2019ny farany ambony, tamin\u2019ilay fitambaran-trano, dia kely kokoa noho ny efitra fisakafoana tany amin\u2019ny farany ambany sy ny teo antenatenany, satria nakana natao lavarangana.",
        "6": "Nisy rihana roa izy ireo, nefa tsy nisy andry toa an\u2019ireo andry teny an-tokotany. Izany no antony nahalehibe kokoa ny faritra nalaina tamin\u2019ny efitra farany ambony, raha oharina amin\u2019izay nalaina tamin\u2019ny efitra farany ambany sy ny teo antenatenany.",
        "7": "Teo akaikin\u2019ireo efitra fisakafoana, izay nifanila tamin\u2019ny tokotany ivelany, ilay rindrim-bato teo ivelany. Teo anoloan\u2019ireo efitra hafa fisakafoana koa io rindrina io, ary dimampolo hakiho ny lavany.",
        "8": "Dimampolo hakiho ny lavan\u2019ireo efitra fisakafoana nifanila tamin\u2019ny tokotany ivelany. Zato hakiho kosa ny lavan\u2019ireo efitra fisakafoana teo anoloan\u2019ny tempoly.",
        "9": "Raha niditra an\u2019ireo efitra fisakafoana ny olona avy any amin\u2019ny tokotany ivelany, dia teo atsinanana ny fidirana, tao ambany rihana.",
        "10": "Nisy efitra fisakafoana koa tao ambadiky ny rindrim-bato atsinanana tao amin\u2019ny tokotany, sy teo anoloan\u2019ilay faritra manasaraka ary teo anoloan\u2019ilay trano.",
        "11": "Nisy lalana teo anoloan\u2019izy ireny, ka toy ilay lalana teo amin\u2019ireo efitra fisakafoana teo avaratra no fahitana azy. Toy izany ny lavany ary toy izany koa ny sakany. Ary nitovy tamin\u2019ny an\u2019ireo koa ny fivoahana rehetra avy ao, sy ny bikabikany, ary ny fidirana mankao.",
        "12": "Sahala amin\u2019ny fidirana nankao amin\u2019ireo efitra fisakafoana teo atsimo ny fidirana tamin\u2019ilay vava lalana, dia ilay lalana teo anoloan\u2019ilay rindrim-bato nifanitsy tamin\u2019izany, teo atsinanana. Izany no lalana raha hiditra ao amin\u2019ireo efitra fisakafoana.",
        "13": "Dia hoy ilay lehilahy tamiko: \u201cEfitra masina fisakafoana ireo efitra fisakafoana eo avaratra sy ireo eo atsimo, izay eo anoloan\u2019ny faritra manasaraka. Ao ireo mpisorona izay manatona an\u2019i Jehovah no mihinana ny zavatra masina indrindra. Ao koa no fametrahany ny zavatra masina indrindra sy ny fanatitra varimbazaha sy ny fanatitra noho ny ota sy ny fanatitra noho ny heloka, satria masina io toerana io.",
        "14": "Rehefa miditra ao ny mpisorona, dia tsy hivoaka avy ao amin\u2019ny toerana masina mba hankeo amin\u2019ny tokotany ivelany. Fa ao no hametrahany ny fitafiana fitondrany manompo, satria zava-masina ireny. Hanao akanjo hafa izy ireo, rehefa hankeny amin\u2019izay misy ny vahoaka.\u201d",
        "15": "Rehefa vitan\u2019ilay lehilahy ny nandrefy an\u2019ilay trano anatiny, dia nentiny nivoaka tamin\u2019ilay vavahady nitodika niantsinanana aho. Ary norefesiny ny manodidina.",
        "16": "Norefesiny tamin\u2019ny bararata fandrefesana ny ilany atsinanana, ka indimanjaton\u2019ny bararata izy manontolo, araka ny bararata fandrefesana.",
        "17": "Norefesiny koa ny ilany avaratra, ka indimanjaton\u2019ny bararata izy manontolo, araka ny bararata fandrefesana.",
        "18": "Ny ilany atsimo koa norefesiny, ka indimanjaton\u2019ny bararata, araka ny bararata fandrefesana.",
        "19": "Dia nihodina tany amin\u2019ny ilany andrefana izy, ka indimanjaton\u2019ny bararata koa ny refy azony, araka ny bararata fandrefesana.",
        "20": "Eny, norefesiny ireo lafiny efatra. Nisy manda nanodidina an\u2019ilay faritra nisy ny tempoly, mba hanasarahana an\u2019izay masina sy tsy masina. Indimanjaton\u2019ny bararata ny lavan\u2019ilay manda ary indimanjaton\u2019ny bararata ny sakany."
    },
    "43": {
        "1": "Ary nentin-dralehilahy ho any amin\u2019ny vavahady aho, dia ilay vavahady mitodika miantsinanana.",
        "2": "Dia hitako tonga avy any atsinanana ny voninahitr\u2019ilay Andriamanitry ny Israely. Toy ny feon\u2019ny rano be ny feony, ary namirapiratra ny tany azon\u2019ny voninahiny.",
        "3": "Hoatran\u2019ilay fahitana efa hitako izany, eny, hoatran\u2019ilay fahitana hitako tamin\u2019izaho tonga handrava an\u2019ilay tan\u00e0na. Ary nahita fahitana hoatran\u2019ilay efa hitako teo amoron\u2019ny reniranon\u2019i Kebara aho, ka niankohoka.",
        "4": "Niditra avy teo amin\u2019ilay vavahady nitodika niantsinanana ny voninahitr\u2019i Jehovah, ka nankao amin\u2019ilay Trano.",
        "5": "Nisy fanahy nanainga ahy ka nitondra ahy tao amin\u2019ilay tokotany anatiny, ary io fa feno ny voninahitr\u2019i Jehovah ilay Trano.",
        "6": "Dia nandre feo niteny tamiko avy tao amin\u2019ilay Trano aho, ary tonga nijoro teo anilako ilay lehilahy.",
        "7": "Ary hoy Andriamanitra tamiko: \u201cRy zanak\u2019olona, ity no toerana misy ny seza fiandrianako sady toerana ametrahako ny faladiako. Eto no hitoerako eo anivon\u2019ny zanak\u2019Israely mandritra ny fotoana tsy voafetra. Tsy handoto ny anarako masina intsony ny taranak\u2019Israely, eny, tsy handoto izany amin\u2019ny fijangajangany sy amin\u2019ny fatin\u2019ny mpanjakany * intsony izy ireo sy ny mpanjakany.",
        "8": "Nanao izany mantsy izy ireo rehefa nataony teo anilan\u2019ny tokonako ny tokonany, ary teo akaikin\u2019ny tol\u00e0m-baravarako ny tol\u00e0m-baravarany, hany ka rindrina sisa no nanasaraka ahy tamin\u2019ny fatin\u2019ny mpanjakany. Ny zava-maharikoriko nataony no nandotoany ny anarako masina, ka naringako tanteraka izy ireo satria tezitra aho.",
        "9": "Aoka hesoriny lavitra ahy ny fijangajangany sy ny fatin\u2019ny mpanjakany, dia honina eo aminy mandritra ny fotoana tsy voafetra aho.",
        "10": "\u201cRy zanak\u2019olona, lazao amin\u2019ny taranak\u2019Israely ny amin\u2019ilay Trano mba ho menatra izy noho ny fahadisoany. Ary aoka izy ireo handrefy an\u2019ilay mari-trano modely.",
        "11": "Raha menatra tokoa izy ireo noho izay rehetra nataony, dia ampahafantaro azy ny planin\u2019ilay Trano, ny filaharany, ny fivoahana sy ny fidirana ao, ny planiny rehetra sy ny zava-drehetra mampiavaka azy, ny planiny rehetra sy ny lal\u00e0na rehetra momba azy, ka soraty eo imasony izany rehetra izany. Amin\u2019izay izy ireo dia handinika ny planiny rehetra sy ny zava-drehetra mampiavaka azy, ka hanatanteraka izany.",
        "12": "Izao no lal\u00e0na momba ilay Trano: Ho masina indrindra ny faritra manontolo eo an-tampon\u2019ilay tendrombohitra. Izany no lal\u00e0na momba ilay Trano.",
        "13": "\u201cAry izao no refin\u2019ilay alitara raha araka ny hakiho, ka ny hakiho iray dia nirefy iray hakiho miampy sakan\u2019ny felatanana: Iray hakiho ny fanambaniny, ary iray hakiho ny sakany. Misy molony mirefy irain-jehy manodidina ny sisiny. Izany no fototry ny alitara.",
        "14": "Roa hakiho no refiny manomboka eo amin\u2019ny fanambaniny ka hatreo amin\u2019ilay ambaratonga ambany manodidina. Iray hakiho ny sakany. Ary efatra hakiho ny refiny manomboka eo amin\u2019ilay ambaratonga kely manodidina ka hatramin\u2019ilay ambaratonga lehibe manodidina. Ary iray hakiho ny sakany.",
        "15": "Efatra hakiho ilay fitoeran\u2019afon\u2019ny alitara, ary nisy tandroka efatra io fitoeran\u2019afo io, ary manondro miakatra daholo izy efatra.",
        "16": "Roa ambin\u2019ny folo hakiho ny lavan\u2019ilay fitoeran\u2019afo, ary roa ambin\u2019ny folo hakiho koa ny sakany. Nitovy refy ny lafiny efatra.",
        "17": "Efatra ambin\u2019ny folo hakiho ny lavan\u2019ilay ambaratonga manodidina ary efatra ambin\u2019ny folo hakiho ny sakany, eo amin\u2019ny lafiny efatra. Antsasaky ny hakiho ny sisiny manodidina azy io, ary iray hakiho ny fanambaniny manodidina. \u201cManatrika ny atsinanana ny tohatohatra hiakarana aminy.\u201d",
        "18": "Ary hoy izy tamiko: \u201cRy zanak\u2019olona, izao no nolazain\u2019i Jehovah Tompo Fara Tampony: \u2018Izao no lal\u00e0na momba ny alitara amin\u2019ny andro hanaovana azy, mba hanolorana fanatitra dorana manontolo sy hamafazana ra eo amboniny.\u2019",
        "19": "\u201c\u2018Mak\u00e0 vantotr\u2019ombilahy iray avy amin\u2019ny biby vaventy ho fanatitra noho ny ota, ka omeo ny Levita mpisorona taranak\u2019i Zadoka, dia ireo manatona mba hanompo ahy\u2019, hoy i Jehovah Tompo Fara Tampony.",
        "20": "\u2018Akao ny rany ka ahosory eo amin\u2019ireo tandroka efatry ny alitara sy eo amin\u2019ny zorony efatra amin\u2019ilay ambaratonga manodidina ary eo amin\u2019ny sisiny manodidina. Ary diovy ho afaka amin\u2019ny ota ilay alitara, ka manaova fandrakofam-pahotana ho azy io.",
        "21": "Dia alaivo ilay vantotr\u2019ombilahy izay atao fanatitra noho ny ota, mba hodorana eo amin\u2019ny toerana voatokana ho amin\u2019izany, ao amin\u2019ny faritr\u2019ilay Trano, eo ivelan\u2019ny toerana masina.",
        "22": "Ary amin\u2019ny andro faharoa, dia manolora osilahy iray tsy misy kilema ho fanatitra noho ny ota. Hodiovina ho afaka amin\u2019ny ota ilay alitara, toy ny nanadiovana azy tamin\u2019ilay vantotr\u2019ombilahy.\u2019",
        "23": "\u201c\u2018Rehefa voadionao ho afaka amin\u2019ny ota ny alitara, dia mak\u00e0 vantotr\u2019ombilahy iray tsy misy kilema, avy amin\u2019ny biby vaventy. Mak\u00e0 koa ondrilahy iray tsy misy kilema, avy amin\u2019ny biby madinika. Dia atolory ireo,",
        "24": "eny, atolory eo anatrehan\u2019i Jehovah. Ary aoka ny mpisorona hanisy sira an\u2019ireo, ka hanolotra izany ho fanatitra dorana manontolo ho an\u2019i Jehovah.",
        "25": "Mandritra ny fito andro, dia hanolotra osilahy iray isan\u2019andro ianao ho fanatitra noho ny ota. Ary izy ireo kosa hanolotra vantotr\u2019ombilahy iray sy ondrilahy iray. Samy biby tsy misy tsininy ireo.",
        "26": "Hanao fandrakofam-pahotana ho an\u2019ilay alitara izy ireo mandritra ny fito andro, dia hodioviny ilay alitara ka hotokanany.",
        "27": "Hanapitra an\u2019ireo fito andro izy ireo. Ary manomboka amin\u2019ny andro fahavalo, dia hatolotry ny mpisorona eo ambonin\u2019ilay alitara ny fanatitra dorana manontolo sy ny sorona iombonana entinareo. Dia hankasitraka anareo aho\u2019, hoy i Jehovah Tompo Fara Tampony.\u201d"
    },
    "44": {
        "1": "Dia nentin-dralehilahy niverina teo amin\u2019ny vavahadin\u2019ny toerana masina aho, dia ilay vavahady ivelany nitodika niantsinanana, kanjo nihidy ilay izy.",
        "2": "Koa hoy i Jehovah tamiko: \u201cHihidy foana io vavahady io. Tsy hosokafana izy io ary tsy hisy olombelona hiditra eo, satria i Jehovah Andriamanitry ny Israely mihitsy no efa niditra teo, ka hihidy foana io.",
        "3": "Ny mpiadidy kosa anefa, amin\u2019ny maha mpiadidy azy, dia hipetraka ao mba hihinanany sakafo eo anatrehan\u2019i Jehovah. Ny lala-mitafon\u2019ny vavahady no hidirany ary eo koa no hivoahany.\u201d",
        "4": "Dia nentiny nankany amin\u2019ny vavahady avaratra aho ho eo anoloan\u2019ilay Trano mba hahitako, ka io fa feno ny voninahitr\u2019i Jehovah ny tranon\u2019i Jehovah. Koa niankohoka aho.",
        "5": "Dia hoy i Jehovah tamiko: \u201cRy zanak\u2019olona, aoka ianao handinika tsara, ka aoka ny masonao hijery ary ny sofinao hihaino izay rehetra holazaiko aminao momba ny fitsipika sy ny lal\u00e0na rehetra mahakasika ny tranon\u2019i Jehovah. Koa diniho tsara ny fidirana ao amin\u2019ilay Trano, sy ny fivoahana rehetra avy ao amin\u2019ilay toerana masina.",
        "6": "Ary izao lazaina amin-dRafikomiana, dia ny taranak\u2019Israely: \u2018Izao no nolazain\u2019i Jehovah Tompo Fara Tampony: \u201cEfa tofoka aminareo aho, ry taranak\u2019Israely, satria efa be loatra izay zava-maharikoriko vitanareo izay!",
        "7": "Ampidirinareo ao amin\u2019ny toerako masina mantsy ny hafa firenena tsy voafora fo sady tsy mifora, mba hanazimbazimbana ny tranoko. Manome sakafo hatao fanatitra ho ahy koa ianareo ka manolotra tavin-kena sy ra, nefa ny fifanekeko aza tsy hajaina akory, noho ny zava-maharikoriko rehetra ataonareo.",
        "8": "Sady tsy niantsoroka ny andraikitrareo hikarakara zava-masina ianareo, no tsy nanendry olona hisolo anareo tamin\u2019ny andraikitrareo teo amin\u2019ny fanompoana ahy, tao amin\u2019ny toerako masina.\u201d\u2019",
        "9": "\u201c\u2018Koa izao no nolazain\u2019i Jehovah Tompo Fara Tampony: \u201cTsy mahazo miditra ao amin\u2019ny toerako masina ny hafa firenena tsy voafora fo sady tsy mifora, izany hoe izay hafa firenena eo amin\u2019ny zanak\u2019Israely.\u201d\u2019",
        "10": "\u201c\u2018Hizaka ny vokatry ny fahadisoany koa ireo Levita, izay nanalavitra ahy fony naniasia nanalavitra ahy ny Israely ka nanompo an\u2019ireo sampiny maharikoriko.",
        "11": "Ho mpanompo ao amin\u2019ny toerako masina izy ireo, ka hiandraikitra an\u2019ireo vavahadin\u2019ilay Trano sy hanompo ao amin\u2019ilay Trano. Izy ireo no hamono ny fanatitra dorana manontolo sy ny sorona ho an\u2019ny vahoaka. Ary izy ireo no hijoro eo anatrehan\u2019ireny mba hanompo azy.",
        "12": "Noho izy ireo nanompo ny vahoaka teo anatrehan\u2019ireo sampiny maharikoriko, ary noho izy ireo nanjary vato mahatafintohina ho an\u2019ny taranak\u2019Israely ka nahatonga azy hanao fahadisoana, dia hanainga ny tanako hamely azy aho\u2019, hoy i Jehovah Tompo Fara Tampony, \u2018ka hizaka ny vokatry ny fahadisoany izy ireo.",
        "13": "Tsy hanatona ahy hanao ny asan\u2019ny mpisorona izy ireo na hanakaiky zava-masina na inona na inona, dia ireo zavatra masina indrindra. Hizaka fahafaham-baraka kosa izy ireo, ary hizaka ny vokatry ny zava-maharikoriko nataony.",
        "14": "Hotendreko tokoa izy ireo mba hiandraikitra an\u2019ilay Trano, dia ny fanompoana rehetra ao sy izay rehetra tokony hatao ao.\u2019",
        "15": "\u201c\u2018Hanatona mba hanompo ahy ireo Levita mpisorona taranak\u2019i Zadoka, izay niandraikitra ny toerako masina fony naniasia nanalavitra ahy ny zanak\u2019Israely. Dia hitsangana eo anatrehako izy ireo mba hanolotra tavin-kena sy ra\u2019, hoy i Jehovah Tompo Fara Tampony.",
        "16": "\u2018Izy ireo no hiditra ao amin\u2019ny toerako masina, ary izy ireo koa no hanatona ny latabatro * mba hanompo ahy. Hiantsoroka ny andraikiny eo amin\u2019ny fanompoana ahy izy ireo.",
        "17": "\u201c\u2018Fitafiana vita amin\u2019ny lamba rongony no hanaovany, rehefa hiditra ao amin\u2019ireo vavahadin\u2019ny tokotany anatiny izy ireo. Tsy tokony hisy fitafiana volonondry eny aminy, rehefa manompo ao amin\u2019ny vavahadin\u2019ny tokotany anatiny sy rehefa manompo ao anatiny izy ireo.",
        "18": "Satroka lamba no ho eo an-dohany, ary kilaoty lava no ho eny amin\u2019ny andilany. Samy vita amin\u2019ny lamba rongony ireo. Tsy hanao zavatra mamehifehy mampisy hatsembohana izy ireo.",
        "19": "Rehefa mivoaka ho any amin\u2019ny tokotany ivelany izay misy ny vahoaka izy ireo, dia hesoriny ny fitafiana nentiny nanompo ka hapetrany ao amin\u2019ny efitra masina fisakafoana. Dia hanao fitafiana hafa izy ireo, sao hanjary ho masina ny vahoaka raha mbola eny aminy ireny fitafiany ireny.",
        "20": "Tsy hoharatany ny lohany, nefa koa tsy havelany ho lava ny volon-dohany fa tena tokony hohetezany.",
        "21": "Tsy misy mpisorona mahazo misotro divay rehefa mankao amin\u2019ny tokotany anatiny.",
        "22": "Tsy halainy ho vady ny vehivavy mpitondratena na nisara-bady, fa virjiny avy amin\u2019ny taranak\u2019Israely na vady navelan\u2019ny mpisorona efa maty, no azony alaina.\u2019",
        "23": "\u201c\u2018Izy ireo no hampianatra ny oloko ny fahasamihafan\u2019ny zavatra masina sy ny tsy masina. Ary hampahafantarin\u2019izy ireo azy ny fahasamihafan\u2019ny maloto sy ny madio.",
        "24": "Hitsangana hitsara izy ireo rehefa misy raharaham-pitsarana, ka hitsara araka ny didim-pitsarana navoakako. Hotandremany koa ny lal\u00e0ko sy ny fitsipiko momba ny fotoana rehetra hisian\u2019ny fety, ary hohamasininy ny sabatako.",
        "25": "Tsy hiditra ao amin\u2019ny toerana misy olona maty izy sao hanjary ho voaloto. Afaka mandoto tena kosa anefa izy raha ny rainy no maty, na ny reniny, na ny zanany lahy, na ny zanany vavy, na ny rahalahiny, na ny anabaviny mbola tsy manambady.",
        "26": "Rehefa avy nidio izy dia mbola hiandry fito andro aloha.",
        "27": "Amin\u2019ny andro hidirany ao amin\u2019ny toerana masina, ao amin\u2019ny tokotany anatiny, mba hanompo ao amin\u2019ny toerana masina, dia hitondra fanatitra noho ny ota izy ka hanolotra izany\u2019, hoy i Jehovah Tompo Fara Tampony.",
        "28": "\u201c\u2018Momba ny lovan\u2019izy ireo, dia izaho no lovany. Tsy homenareo fananana eo amin\u2019ny Israely izy, fa izaho no fananany.",
        "29": "Izy ireo no hihinana ny fanatitra varimbazaha sy ny fanatitra noho ny ota ary ny fanatitra noho ny heloka. Ary ho lasan\u2019izy ireo izay zavatra voatokana rehetra eo amin\u2019ny Israely.",
        "30": "Ho lasan\u2019ny mpisorona ny santatry ny voaloham-bokatra rehetra araka ny karazany avy, sy ny santatry ny karazana fanomezana rehetra avy aminareo. Homenareo azy koa ny santatry ny varimbazahanareo tsy nototoina malemy, mba hotahina foana ny ao an-tranonareo.",
        "31": "Tsy hohanin\u2019ny mpisorona ny biby maty ho azy, mbamin\u2019ny vorona sy ny biby efa noviravirain\u2019ny bibidia.\u2019"
    },
    "45": {
        "1": "\u201c\u2018Rehefa mizara an\u2019ilay tany ho lovanareo ianareo, dia tokony hisy tany hatolotrareo ho fanomezana ho an\u2019i Jehovah. Ho ampahany masina eo amin\u2019ilay tany izany. Dimy arivo sy roa alina hakiho ny lavany, ary iray alina hakiho ny sakany. Ho ampahany masina izy manontolo, eny, izay ao anatin\u2019ny sisin-taniny rehetra.",
        "2": "Hakana faritra hatao toerana masina izy io, ka dimanjato hakiho * ny lafiny efatra. Ho efamira io faritra io, ary hisy kijana mirefy dimampolo hakiho eo amin\u2019ny lafiny efatra.",
        "3": "Ary avy amin\u2019io tany voarefy io no hakanao ampahany: Dimy arivo sy roa alina hakiho ny lavany, iray alina hakiho ny sakany. Ao no hisy ny toerana masina, dia ilay zavatra masina indrindra.",
        "4": "Ampahany masina eo amin\u2019ilay tany izy io ka ho an\u2019ny mpisorona, dia ireo manompo ao amin\u2019ny toerana masina sady manatona mba hanompo an\u2019i Jehovah. Ho toerana hisy ny tranon\u2019izy ireo izy io, ary ho faritra masina hisy an\u2019ilay toerana masina.",
        "5": "\u201c\u2018Hisy tany ho an\u2019ny Levita\u2019, izany hoe ho an\u2019ireo mpanompo ao amin\u2019ilay Trano: \u2018Dimy arivo sy roa alina hakiho ny lavany ary iray alina hakiho ny sakany.\u2019 Hanana efitra fisakafoana roapolo izy ireo.",
        "6": "\u201c\u2018Hanome tany ho fananan\u2019ny tan\u00e0na ianareo. Dimy arivo hakiho ny sakany ary dimy arivo sy roa alina hakiho ny lavany, mitovy tanteraka amin\u2019ilay fanomezana masina. Ary ho an\u2019ny taranak\u2019Israely rehetra izy io.",
        "7": "\u201c\u2018Hisy tany homena ny mpiadidy, eo amin\u2019ny andaniny sy ny ankilany amin\u2019ilay fanomezana masina sy ilay fananan\u2019ny tan\u00e0na, eny, eo anilan\u2019ilay fanomezana masina sy ilay fananan\u2019ny tan\u00e0na. Hikipaka miankandrefana ny eo andrefana, ary hikipaka miantsinanana ny eo atsinanana. Hitovy tanteraka amin\u2019ny lavan\u2019ny zaran-tany tsirairay izany, manomboka eo amin\u2019ny sisiny andrefana ka hatreo amin\u2019ny sisiny atsinanana.",
        "8": "Izany no ho tanin\u2019ny mpiadidy sy fananany eo amin\u2019ny Israely. Tsy hampijaly ny oloko intsony ny mpiadidiko, ary homen\u2019izy ireo ho an\u2019ny foko tsirairay amin\u2019ny taranak\u2019Israely ilay tany.\u2019",
        "9": "\u201cIzao no nolazain\u2019i Jehovah Tompo Fara Tampony: \u2018Efa tofoka aminareo aho, ry mpiadidy eo amin\u2019ny Israely!\u2019 \u201c\u2018Atsaharo ny herisetra sy ny fandrobana, ka manaova ny rariny sy ny hitsiny. Aoka izay ny fakana an-keriny ny fananan\u2019ny oloko!\u2019, hoy i Jehovah Tompo Fara Tampony.",
        "10": "\u2018Tokony ho mizana marina sy efaha marina ary bata marina no hampiasainareo.",
        "11": "Tsy tokony hiova ny fatran\u2019ny efaha sy ny bata, sady tokony hitovy fatra. Amin\u2019izay dia ho ampahafolon\u2019ny homera ny bata iray ary ho ampahafolon\u2019ny homera koa ny efaha iray. Ny homera no fatra tokony hatao filamatra.",
        "12": "Gera * roapolo ny sekely * iray. Sekely roapolo sy sekely dimy amby roapolo ary sekely dimy ambin\u2019ny folo no ho mane iray.\u2019",
        "13": "\u201c\u2018Izao no fanomezana hatolotrareo: Varimbazaha ampahenin\u2019ny efaha isaky ny homera, ary vary orza ampahenin\u2019ny efaha isaky ny homera.",
        "14": "Ny bata no hamarana ny habetsahan\u2019ny menaka tokony homena. Ampahafolon\u2019ny kora ny iray bata. Iray homera ny folo bata, satria iray homera ny folo bata.",
        "15": "Ondry iray isaky ny roanjato, halaina avy amin\u2019ny biby fiompin\u2019ny Israely, no hatolotrareo mba hampiasaina amin\u2019ny fanatitra varimbazaha sy ny fanatitra dorana manontolo ary ny sorona iombonana, ka hanaovana fandrakofam-pahotana ho an\u2019ny vahoaka\u2019, hoy i Jehovah Tompo Fara Tampony.",
        "16": "\u201c\u2018Ny vahoaka manontolo no tokony hanome izany fanomezana izany ho an\u2019ny mpiadidy eo amin\u2019ny Israely.",
        "17": "Ilay mpiadidy no hanankinana ny fanatitra dorana manontolo sy ny fanatitra varimbazaha ary ny fanatitra zava-pisotro, mandritra ny fety sy ny tsinam-bolana sy ny sabata ary ny fotoana rehetra hisian\u2019ny fety eo amin\u2019ny taranak\u2019Israely. Izy no hanome ny fanatitra noho ny ota sy ny fanatitra varimbazaha sy ny fanatitra dorana manontolo ary ny sorona iombonana, mba hanaovana fandrakofam-pahotana ho an\u2019ny taranak\u2019Israely.\u2019",
        "18": "\u201cIzao no nolazain\u2019i Jehovah Tompo Fara Tampony: \u2018Amin\u2019ny andro voalohan\u2019ny volana voalohany, dia mak\u00e0 vantotr\u2019ombilahy iray tsy misy kilema, avy amin\u2019ny biby vaventy, ka diovy ho afaka amin\u2019ny ota ny toerana masina.",
        "19": "Dia hakan\u2019ny mpisorona ny ran\u2019ny fanatitra noho ny ota, ka hahosony eo amin\u2019ny tol\u00e0m-baravaran\u2019ilay Trano sy ny zorony efatra amin\u2019ilay ambaratonga manodidina eo amin\u2019ny alitara, ary amin\u2019ny tol\u00e0m-bavahadin\u2019ny tokotany anatiny.",
        "20": "Izany koa no hataonao amin\u2019ny andro fahafiton\u2019ny volana, ho an\u2019izay rehetra manota tsy nahy sy manota noho ny tsy fahalalana. Dia hanao fandrakofam-pahotana ho an\u2019ilay Trano ianareo.",
        "21": "\u201c\u2018Amin\u2019ny andro fahefatra ambin\u2019ny folon\u2019ny volana voalohany no hankalazanareo ny Paska. Fety mandritra ny fito andro izany, ary mofo tsy misy lalivay no hohanina.",
        "22": "Hanome vantotr\u2019ombilahy iray ho fanatitra noho ny ota ny mpiadidy, amin\u2019io andro io, ho azy sy ny vahoaka manontolo.",
        "23": "Mandritra ny fito andro hankalazana ilay fety, dia hanome vantotr\u2019ombilahy fito sy ondrilahy fito isan\u2019andro izy, mandritra ny fito andro, ho fanatitra dorana manontolo ho an\u2019i Jehovah. Biby tsy misy kilema daholo ireo. Hanome osilahy iray isan\u2019andro koa izy ho fanatitra noho ny ota.",
        "24": "Hanome fanatitra varimbazaha koa izy: Lafarinina iray efaha isaky ny vantotr\u2019ombilahy, ary lafarinina iray efaha isaky ny ondrilahy. Menaka iray hina isaky ny lafarinina iray efaha.",
        "25": "\u201c\u2018Amin\u2019ny andro fahadimy ambin\u2019ny folon\u2019ny volana fahafito, mandritra ilay fety, dia hanome fanatitra mitovy amin\u2019ireo ihany izy mandritra ny fito andro, na fanatitra noho ny ota izany, na fanatitra dorana manontolo na fanatitra varimbazaha, na menaka.\u2019\u201d"
    },
    "46": {
        "1": "\u201cIzao no nolazain\u2019i Jehovah Tompo Fara Tampony: \u2018Hihidy mandritra ny enina andro fiasana ny vavahadin\u2019ny tokotany anatiny, dia ilay vavahady mitodika miantsinanana. Hivoha kosa izy io amin\u2019ny andro sabata sy amin\u2019ny andro maha tsinana ny volana.",
        "2": "Hiditra avy any ivelany ny mpiadidy, ka handalo amin\u2019ny lala-mitafon\u2019ilay vavahady, ary hijoro eo akaikin\u2019ny tol\u00e0m-bavahady. Hitondra fanatitra dorana manontolo sy sorona iombonana izy, ary ny mpisorona kosa hanolotra izany. Hiankohoka eo an-tokonan\u2019ilay vavahady ilay mpiadidy, ary avy eo dia hivoaka. Tsy hohidiana anefa ilay vavahady raha tsy efa takariva.",
        "3": "Ary hiankohoka eo anatrehan\u2019i Jehovah, eo amin\u2019ny fidirana amin\u2019io vavahady io, ny vahoaka rehefa sabata sy tsinam-bolana.",
        "4": "\u201c\u2018Ondrilahy kely enina tsy misy kilema sy ondrilahy iray tsy misy kilema no fanatitra dorana manontolo hatolotr\u2019ilay mpiadidy ho an\u2019i Jehovah, rehefa sabata.",
        "5": "Hanome fanatitra varimbazaha koa izy, ka lafarinina iray efaha no ampiarahiny amin\u2019ilay ondrilahy, ary izay lafarinina azony omena no ampiarahiny amin\u2019ireo ondrilahy kely. Hanome menaka iray hina koa izy isaky ny lafarinina iray efaha.",
        "6": "Ary amin\u2019ny andro maha tsinana ny volana, dia ireto avy no hoentiny: Vantotr\u2019ombilahy iray, sy ondrilahy kely enina, ary ondrilahy iray. Samy tsy misy kilema daholo ireo.",
        "7": "Hanome fanatitra varimbazaha koa izy, ka lafarinina iray efaha no ampiarahiny amin\u2019ilay vantotr\u2019ombilahy, ary lafarinina iray efaha koa no ampiarahiny amin\u2019ilay ondrilahy. Izay lafarinina takatry ny fananany kosa no ampiarahiny amin\u2019ireo ondrilahy kely. Ary hanome menaka iray hina izy isaky ny lafarinina iray efaha.",
        "8": "\u201c\u2018Rehefa hiditra ny mpiadidy, dia avy eo amin\u2019ny lala-mitafon\u2019ilay vavahady no hidirany ary avy eo koa no hivoahany.",
        "9": "Izao kosa no atao rehefa hiditra eo anatrehan\u2019i Jehovah ny vahoaka amin\u2019ny fotoanan\u2019ny fety: Izay miditra eo amin\u2019ny vavahady avaratra mba hiankohoka eo anatrehany dia hivoaka eo amin\u2019ny vavahady atsimo, ary izay miditra eo amin\u2019ny vavahady atsimo dia hivoaka eo amin\u2019ny vavahady avaratra. Tsy tokony hisy hiverina amin\u2019izay vavahady nidirany, fa izay eo anoloany ihany no hivoahany.",
        "10": "Rehefa miditra ny vahoaka, dia miditra koa ny mpiadidy eo amin\u2019izy ireo, ary rehefa mivoaka ireo, dia mivoaka koa izy.",
        "11": "Toy izao ny fanatitra varimbazaha hoentiny rehefa fety sy fotoanan\u2019ny fety: Lafarinina iray efaha no ampiarahiny amin\u2019ilay vantotr\u2019ombilahy, lafarinina iray efaha no ampiarahiny amin\u2019ilay ondrilahy, ary izay lafarinina azony omena no ampiarahiny amin\u2019ireo ondrilahy kely. Hanome menaka iray hina koa izy isaky ny lafarinina iray efaha.",
        "12": "\u201c\u2018Raha hanome fanatitra dorana manontolo ho fanatitra an-tsitrapo ilay mpiadidy, na hanome sorona iombonana ho fanatitra an-tsitrapo ho an\u2019i Jehovah, dia hosokafana ilay vavahady mitodika miantsinanana mba hidirany. Ary hanome ilay fanatitra dorana manontolo sy ireo sorona iombonana nentiny izy, toy ny fanaony rehefa sabata. Dia hivoaka izy, ary hohidiana ilay vavahady rehefa tafavoaka izy.",
        "13": "\u201c\u2018Ondrilahy kely tsy misy kilema sady tsy mihoatra ny herintaona no hatolotrao isan\u2019andro, ho fanatitra dorana manontolo ho an\u2019i Jehovah. Isa-maraina no hanomezanao izany.",
        "14": "Ary lafarinina ampahenin\u2019ny efaha no fanatitra varimbazaha ampiarahinao aminy isa-maraina. Hanome menaka ampahatelon\u2019ny hina koa ianao mba hafafy eo amin\u2019ny lafarinina tsara toto. Maharitra mandritra ny fotoana tsy voafetra ny lal\u00e0na momba ny fanatitra varimbazaha atolotra tsy tapaka ho an\u2019i Jehovah.",
        "15": "Hanome an\u2019ilay ondrilahy kely sy ilay fanatitra varimbazaha ary ilay menaka izy ireo isa-maraina, ho fanatitra dorana manontolo atolotra tsy tapaka.\u2019",
        "16": "\u201cIzao no nolazain\u2019i Jehovah Tompo Fara Tampony: \u2018Raha manome lova ho an\u2019ny zanany lahy tsirairay ilay mpiadidy, dia ho lasa fananan\u2019ny zanany izany fanomezana izany. Ho fananana nolovan\u2019izy ireo izany.",
        "17": "Ary raha anomezany ho an\u2019ny iray amin\u2019ireo mpanompony ny lovany, dia ho lasan\u2019ilay mpanompony izany mandra-pahatongan\u2019ny taom-pahafahana. Hiverina amin\u2019ilay mpiadidy anefa izany aorian\u2019izay. Ny lova nomeny ho an\u2019ny zanany ihany no hijanona ho fananan\u2019izy ireo.",
        "18": "Tsy tokony haka ny lovan\u2019ny vahoaka ilay mpiadidy, ka hanery azy ireo hiala amin\u2019ny taniny. Avy amin\u2019ny tanin\u2019ilay mpiadidy ihany no hanomezany lova ho an\u2019ny zanany, mba tsy hiparitahan\u2019ny oloko hiala amin\u2019ny taniny avy.\u2019\u201d",
        "19": "Ary nentin-dralehilahy niditra teo amin\u2019ny fidirana teo akaikin\u2019ilay vavahady aho, ho eo amin\u2019ireo efitra masina fisakafoana nanatrika ny avaratra, izay natokana ho an\u2019ny mpisorona. Ary io fa nisy toerana malalaka teo amin\u2019ny farany andrefana, teo amin\u2019ny andaniny sy ny ankilany.",
        "20": "Dia hoy izy tamiko: \u201cEo amin\u2019io toerana io ireo mpisorona no hampangotraka ny fanatitra noho ny heloka sy ny fanatitra noho ny ota, ary eo koa no hataon\u2019izy ireo ao anaty lafaoro ny fanatitra varimbazaha, mba tsy hitondrany na inona na inona any amin\u2019ny tokotany ivelany, sao hanjary ho masina ny vahoaka.\u201d",
        "21": "Ary nentiny nivoaka ho any amin\u2019ny tokotany ivelany aho, ka nampandaloviny teo amin\u2019ireo andry teo amin\u2019ny zorony efatra tamin\u2019ilay tokotany. Ary io fa nisy tokotany teo akaikin\u2019ireo andry, isaky ny zoron\u2019ilay tokotany.",
        "22": "Nisy tokotany kely teo akaikin\u2019ireo andry teo amin\u2019ny zorony efatra tamin\u2019ilay tokotany: Efapolo hakiho ny lavany ary telopolo hakiho ny sakany. Nitovy refy ireo tokotany kely efatra ireo ary nisy zavatra naorina teo.",
        "23": "Nisy vato nitandahatra nanodidina an\u2019ireo tokotany, nanodidina azy efatra. Ary teo am-pototr\u2019ireo vato ireo, dia nisy toerana fampangotrahana sorona.",
        "24": "Koa hoy izy tamiko: \u201cIreo no trano fiasan\u2019ireo mampangotraka ny sorona atolotry ny vahoaka, ka ao ireo mpanompo ao amin\u2019ilay Trano no mampangotraka izany.\u201d"
    },
    "47": {
        "1": "Dia nentin-dralehilahy niverina teo amin\u2019ny fidirana amin\u2019ilay Trano aho, ka io fa nisy rano nivoaka avy teo ambanin\u2019ny tokonan\u2019ilay Trano ary nikoriana niantsinanana. Nitodika niantsinanana mantsy ilay Trano. Nikoriana nidina avy tao ambany io rano io, ka nandalo teo ankavanan\u2019ilay Trano, teo atsimon\u2019ny alitara.",
        "2": "Dia nentiny nivoaka tamin\u2019ilay vavahady avaratra aho, ary nentiny nanodidina nanaraka ny lalana teo ivelany mba hankeo amin\u2019ilay vavahady ivelany izay mitodika miantsinanana. Ary io fa nisy rano nikoriana avy teo ankavanan\u2019ilay vavahady.",
        "3": "Nandeha niantsinanana ilay lehilahy. Nisy tady fandrefesana teny an-tanany. Dia nandrefy arivo hakiho izy, ary nasainy niampita an\u2019ilay rano aho, ka hatreo amin\u2019ny kitrokeliko ny rano.",
        "4": "Mbola nandrefy arivo hakiho indray izy, ary nasainy niampita ny rano aho, ka hatreo amin\u2019ny lohaliko ny rano. Ary mbola nandrefy arivo hakiho izy, dia nasainy niampita ny rano aho, ka hatreo amin\u2019ny andilako ny rano.",
        "5": "Dia nandrefy arivo hakiho indray ilay lehilahy. Efa renirano ilay izy, ka tsy afaka niampita intsony aho, satria efa lalina ny rano ary azo nilomanosana, dia renirano tsy azo niampitana.",
        "6": "Koa hoy izy tamiko: \u201cRy zanak\u2019olona, hitanao ve izany?\u201d Nasainy nandeha niverina teo amoron\u2019ilay renirano aho.",
        "7": "Ary rehefa niverina aho, dia ireo fa nisy hazo maro be teo amoron\u2019ilay renirano, teo amin\u2019ny andaniny roa.",
        "8": "Hoy ihany izy tamiko: \u201cMikoriana mankany amin\u2019ny faritra atsinanana io rano io, ary hidina sy hamakivaky an\u2019i Araba, ka hivarina any an-dranomasina. Raha vao tonga any an-dranomasina ilay rano, dia ho sitrana ny rano ao an-dranomasina.",
        "9": "Koa ho velona daholo ny zavamananaina * mifanaretsaka any amin\u2019izay rehetra ahatongavan\u2019ilay renirano, izay efa nitombo avo roa heny. Dia hisy trondro be dia be ao, satria ho tonga ao tokoa ilay rano ka ho sitrana ny ranomasina, ary ho velona ny zava-drehetra any amin\u2019izay ahatongavan\u2019ilay renirano.",
        "10": "\u201cAry hisy mpanjono maro hitsangana eny amorony, manomboka any En-jedy ka hatrany En-eglaima. Hisy toerana fanahazana harato any, ary hisy karazan-trondro maro be sahala amin\u2019ny ao amin\u2019ny Ranomasina Lehibe.",
        "11": "\u201cMisy heniheny sy honahona eny amoron\u2019ilay ranomasina, nefa tsy ho sitrana ireny. Havela hisy sira eo foana kosa izy ireny.",
        "12": "\u201cHisy hazo fihinam-boa isan-karazany eny amoron\u2019ilay renirano, eo amin\u2019ny andaniny roa. Tsy halazo ny raviny, ary tsy ho lany ny voany. Hamoa isam-bolana izy ireo, satria ny rano mivoaka avy ao amin\u2019ny toerana masina no manondraka azy. Ho fihinana ny voany ary ho fanasitranana ny raviny.\u201d",
        "13": "Izao no nolazain\u2019i Jehovah Tompo Fara Tampony: \u201cIty no faritra halainareo ho lova, mba ho tanin\u2019ny foko roa ambin\u2019ny folon\u2019ny Israely, ka hahazo anjaran-droa i Josefa.",
        "14": "Handova azy ity ianareo, ka hitovy ny anjaran\u2019ny tsirairay. Io ilay tany nananganako tanana sy nianianako homena ny razanareo. Hozaraina aminareo amin\u2019ny alalan\u2019ny antsapaka ilay tany, mba ho lovanareo.",
        "15": "\u201cToy izao no faritr\u2019ilay tany: Ny sisin-tany avaratra dia manomboka eo amin\u2019ny Ranomasina Lehibe, ary manaraka ny lalana mankany Hetlona, hatrany Zedada,",
        "16": "sy Hamata, sy Berota, sy Sibraima izay eo anelanelan\u2019ny sisin-tanin\u2019i Damaskosy sy ny sisin-tanin\u2019i Hamata, ary Hazera-hatikona izay eny akaikin\u2019ny sisin-tanin\u2019i Haorana.",
        "17": "Hatreo amin\u2019ny ranomasina ilay sisin-tany ka hatrany Hazara-enana, izany hoe hatrany amin\u2019ny sisin-tanin\u2019i Damaskosy sy any avaratra, eny, any avaratra kokoa, hatrany amin\u2019ny sisin-tanin\u2019i Hamata. Izany no ilany avaratra amin\u2019ny taninareo.",
        "18": "\u201cAry ny ilany atsinanana dia manomboka eo anelanelan\u2019i Haorana sy Damaskosy, sy manamorona ny faritr\u2019i Jordana, eo anelanelan\u2019i Gileada sy ny tanin\u2019ny Israely. Refeso daholo manomboka eo amin\u2019ilay sisin-tany ka hatrany amin\u2019ny ranomasina atsinanana. Izany no ilany atsinanana.",
        "19": "\u201cAry ny ilany atsimo dia mikipaka mianatsimo, manomboka eo Tamara ka hatreo amin\u2019ny ranon\u2019i Meribata-kadesy, eo amin\u2019ny lohasaha falehan-driaka ka hatrany amin\u2019ny Ranomasina Lehibe. Izany no ilany atsimo, mikipaka mankany Negeba.",
        "20": "\u201cNy ilany andrefana dia ny Ranomasina Lehibe, manomboka eo amin\u2019ny sisin-tany ka mandeha mahitsy hatrany amin\u2019ny sisin\u2019ny faritr\u2019i Hamata. Izany no ilany andrefana.\u201d",
        "21": "\u201cZarao ho anareo foko roa ambin\u2019ny folon\u2019ny Israely io tany io.",
        "22": "Zarao ho lovanareo izy io, ary ho an\u2019ny vahiny monina eo aminareo, dia izay niteraka teo aminareo. Hataonareo toy ny teratany izy ireo, eo amin\u2019ny zanak\u2019Israely. Hahazo lova eo aminareo amin\u2019ny alalan\u2019ny antsapaka izy ireo, eo amin\u2019ny fokon\u2019ny Israely.",
        "23": "Ary ao amin\u2019izay foko onenan\u2019ilay vahiny no hanomezanareo ny anjara lovany\u201d, hoy i Jehovah Tompo Fara Tampony."
    },
    "48": {
        "1": "\u201cIreto avy ny anaran\u2019ireo foko: I Dana hanana anjara iray, izay hanomboka eo amin\u2019ny farany avaratra, manaraka ny lalana mankany Hetlona hatrany amin\u2019ny sisin\u2019ny faritr\u2019i Hamata, sy Hazara-enana izay sisin-tanin\u2019i Damaskosy any avaratra, any akaikin\u2019i Hamata. Hisy sisiny mamaritra azy io any atsinanana sy any andrefana.",
        "2": "I Asera hanana anjara iray, izay hifanila amin\u2019ny sisin-tanin\u2019i Dana, manomboka amin\u2019ny sisiny atsinanana ka hatrany amin\u2019ny sisiny andrefana.",
        "3": "I Naftaly hanana anjara iray, izay hifanila amin\u2019ny sisin-tanin\u2019i Asera, manomboka amin\u2019ny sisiny atsinanana ka hatrany amin\u2019ny sisiny andrefana.",
        "4": "I Manase hanana anjara iray, izay hifanila amin\u2019ny sisin-tanin\u2019i Naftaly, manomboka amin\u2019ny sisiny atsinanana ka hatrany amin\u2019ny sisiny andrefana.",
        "5": "I Efraima hanana anjara iray, izay hifanila amin\u2019ny sisin-tanin\u2019i Manase, manomboka amin\u2019ny sisiny atsinanana ka hatrany amin\u2019ny sisiny andrefana.",
        "6": "I Robena hanana anjara iray, izay hifanila amin\u2019ny sisin-tanin\u2019i Efraima, manomboka amin\u2019ny sisiny atsinanana ka hatrany amin\u2019ny sisiny andrefana.",
        "7": "I Joda hanana anjara iray, izay hifanila amin\u2019ny sisin-tanin\u2019i Robena, manomboka amin\u2019ny sisiny atsinanana ka hatrany amin\u2019ny sisiny andrefana.",
        "8": "Hifanila amin\u2019ny sisin-tanin\u2019i Joda, manomboka amin\u2019ny sisiny atsinanana ka hatrany amin\u2019ny sisiny andrefana, ilay fanomezana tokony homenareo. Hirefy dimy arivo sy roa alina hakiho ny sakany ary ny lavany kosa hitovy amin\u2019ny lavan\u2019ny anjara iray, manomboka eo amin\u2019ny sisiny atsinanana ka hatrany amin\u2019ny sisiny andrefana. Ary ho eo afovoan\u2019izy io ny toerana masina.",
        "9": "\u201cHirefy dimy arivo sy roa alina hakiho ny lavan\u2019ilay fanomezana tokony homenareo an\u2019i Jehovah, ary ho iray alina hakiho ny sakany.",
        "10": "Io anjara voarefy io no ho fanomezana masina ho an\u2019ny mpisorona: Dimy arivo sy roa alina hakiho ny any avaratra, iray alina hakiho ny sakany any andrefana, iray alina hakiho ny sakany any atsinanana, ary dimy arivo sy roa alina hakiho ny lavany any atsimo. Ary ho eo afovoan\u2019izy io ny toerana masin\u2019i Jehovah.",
        "11": "Ho an\u2019ny mpisorona izany, eny, ho an\u2019ireo nohamasinina avy amin\u2019ny taranak\u2019i Zadoka, dia ireo niantsoroka ny andraikiny teo amin\u2019ny fanompoana ahy, fa tsy mba naniasia tahaka an\u2019ireo Levita, rehefa naniasia ny zanak\u2019Israely.",
        "12": "Hahazo fanomezana avy amin\u2019ilay tany natao fanomezana izy ireo, eo amin\u2019ny sisin-tanin\u2019ny Levita. Ho zavatra masina indrindra izany.",
        "13": "\u201cHanana anjara eo akaikin\u2019ny faritanin\u2019ny mpisorona ny Levita: Dimy arivo sy roa alina hakiho ny lavany, ary iray alina hakiho ny sakany. Dimy arivo sy roa alina hakiho ny lavany manontolo ary iray alina hakiho ny sakany.",
        "14": "Tsy hisy azony amidy izany, na atakalo, ary tsy ho azony afindra amin\u2019ny olon-kafa ny tsara indrindra amin\u2019ilay tany. Zava-masina eo anatrehan\u2019i Jehovah mantsy izany.",
        "15": "\u201cHo zavatra tsy masina ho an\u2019ny tan\u00e0na ny ambiny. Dimy arivo hakiho ny sakany, ary mifanila amin\u2019ilay dimy arivo sy roa alina hakiho izy io. Hatao toeram-ponenana sy kijana izy io, ary ilay tan\u00e0na no ho eo afovoany.",
        "16": "Ireto ny refin\u2019ilay tan\u00e0na: Dimanjato sy efatra arivo hakiho ny lafiny avaratra, dimanjato sy efatra arivo hakiho ny lafiny atsimo, dimanjato sy efatra arivo hakiho ny lafiny atsinanana, ary dimanjato sy efatra arivo hakiho ny lafiny andrefana.",
        "17": "Hisy kijana ilay tan\u00e0na: Dimampolo sy roanjato hakiho ny any avaratra, dimampolo sy roanjato hakiho ny any atsimo, dimampolo sy roanjato hakiho ny any atsinanana, ary dimampolo sy roanjato hakiho ny any andrefana.",
        "18": "\u201cHitovy tanteraka amin\u2019ilay fanomezana masina ny lavan\u2019ilay ambiny. Iray alina hakiho ny eo atsinanana, ary iray alina hakiho koa ny eo andrefana. Hitovy tanteraka amin\u2019ilay fanomezana masina izy io, ary ny vokatra ao no ho sakafon\u2019ireo manompo ao amin\u2019ilay tan\u00e0na.",
        "19": "Ny mpanompo ao amin\u2019ilay tan\u00e0na, izay avy amin\u2019ny foko rehetran\u2019ny Israely, no hamboly ao.",
        "20": "\u201cDimy arivo sy roa alina hakiho ny lafiny rehetra amin\u2019ilay fanomezana manontolo. Faritra efamira no homenareo ho fanomezana masina, ho fanampin\u2019ny fananan\u2019ny tan\u00e0na.",
        "21": "\u201cHo an\u2019ny mpiadidy kosa ny ambiny, eo amin\u2019ny andaniny sy ny ankilany amin\u2019ilay fanomezana masina sy ilay fananan\u2019ny tan\u00e0na. Eo anilan\u2019ireo dimy arivo sy roa alina hakiho amin\u2019ny lafin\u2019ilay fanomezana izy io no mikipaka mankany amin\u2019ny sisin-tany atsinanana. Ary ny any andrefana kosa dia eo anilan\u2019ireo dimy arivo sy roa alina hakiho no mikipaka mankany amin\u2019ny sisin-tany andrefana. Hitovy tanteraka amin\u2019ireo anjara hafa ny anjaran\u2019ny mpiadidy. Ary ho eo afovoan\u2019izy io ilay fanomezana masina sy ny toerana masina, izany hoe ilay Trano.",
        "22": "\u201cHo eo anelanelan\u2019ny fananan\u2019ny Levita sy ny fananan\u2019ny tan\u00e0na, ny an\u2019ny mpiadidy. Ho an\u2019ny mpiadidy \u00e0ry ny eo anelanelan\u2019ny sisin-tanin\u2019i Joda sy ny sisin-tanin\u2019i Benjamina.",
        "23": "\u201cToy izao kosa ny amin\u2019ny foko sisa: I Benjamina hanana anjara iray, manomboka amin\u2019ny sisiny atsinanana ka hatrany amin\u2019ny sisiny andrefana.",
        "24": "I Simeona hanana anjara iray, izay hifanila amin\u2019ny sisin-tanin\u2019i Benjamina, manomboka amin\u2019ny sisiny atsinanana ka hatrany amin\u2019ny sisiny andrefana.",
        "25": "I Isakara hanana anjara iray, izay hifanila amin\u2019ny sisin-tanin\u2019i Simeona, manomboka amin\u2019ny sisiny atsinanana ka hatrany amin\u2019ny sisiny andrefana.",
        "26": "I Zebolona hanana anjara iray, izay hifanila amin\u2019ny sisin-tanin\u2019i Isakara, manomboka amin\u2019ny sisiny atsinanana ka hatrany amin\u2019ny sisiny andrefana.",
        "27": "I Gada hanana anjara iray, izay hifanila amin\u2019ny sisin-tanin\u2019i Zebolona, manomboka amin\u2019ny sisiny atsinanana ka hatrany amin\u2019ny sisiny andrefana.",
        "28": "Hifanila amin\u2019ny sisin-tanin\u2019i Gada, eo amin\u2019ny sisiny atsimo mikipaka mianatsimo, ilay sisin-tany. Hanomboka eo Tamara izy io ka hatreo amin\u2019ny ranon\u2019i Meribata-kadesy sy ny lohasaha falehan-driaka, hatrany amin\u2019ny Ranomasina Lehibe.",
        "29": "\u201cIzany no tany hozarainareo amin\u2019ny alalan\u2019ny antsapaka, ho lovan\u2019ny fokon\u2019ny Israely. Ary ireo no ho anjaran\u2019ny tsirairay\u201d, hoy i Jehovah Tompo Fara Tampony.",
        "30": "\u201cIreto avy ny fivoahana avy ao amin\u2019ilay tan\u00e0na: Ho dimanjato sy efatra arivo hakiho ny refin\u2019ny lafiny avaratra.",
        "31": "\u201cHitondra ny anaran\u2019ny fokon\u2019ny Israely ireo vavahadin\u2019ilay tan\u00e0na. Vavahady telo ny eo avaratra: Vavahadin\u2019i Robena ny iray, vavahadin\u2019i Joda ny iray, ary vavahadin\u2019i Levy ny iray.",
        "32": "\u201cHo dimanjato sy efatra arivo hakiho ny lafiny atsinanana, ary hisy vavahady telo eo: Vavahadin\u2019i Josefa ny iray, vavahadin\u2019i Benjamina ny iray, ary vavahadin\u2019i Dana ny iray.",
        "33": "\u201cHo dimanjato sy efatra arivo hakiho ny refin\u2019ny lafiny atsimo, ary hisy vavahady telo eo: Vavahadin\u2019i Simeona ny iray, vavahadin\u2019i Isakara ny iray, ary vavahadin\u2019i Zebolona ny iray.",
        "34": "\u201cHo dimanjato sy efatra arivo hakiho ny lafiny andrefana, ary hisy vavahady telo eo: Vavahadin\u2019i Gada ny iray, vavahadin\u2019i Asera ny iray, ary vavahadin\u2019i Naftaly ny iray.",
        "35": "\u201cValo arivo sy iray alina hakiho ny manodidina. Ary izao no ho anaran\u2019ilay tan\u00e0na, manomboka amin\u2019io andro io: Jehovah Mihitsy no Ao.\u201d"
    },
    "meta": {
        "name": "Ezekiela",
        "order": 25,
        "chapter_number": 48
    }
}