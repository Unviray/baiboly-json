{
    "1": {
        "1": "Ireto avy ny anaran\u2019ny zanak\u2019i Israely tonga tany Ejipta niaraka tamin\u2019i Jakoba, dia ny lehilahy mbamin\u2019ny ankohonany avy:",
        "2": "Robena, Simeona, Levy, Joda,",
        "3": "Isakara, Zebolona, Benjamina,",
        "4": "Dana, Naftaly, Gada, ary Asera.",
        "5": "Nahatratra fitopolo * ny isan\u2019ny olona * rehetra naterak\u2019i * Jakoba, fa i Josefa kosa efa tany Ejipta.",
        "6": "Tat\u1ef3 aoriana, dia maty i Josefa sy ny rahalahiny rehetra ary izany taranaka rehetra izany.",
        "7": "Ary nihamaro ny zanak\u2019Israely ka lasa be dia be. Nihanitombo isa sy nihanahery tsy nisy toy izany izy ireo ka henika azy ilay tany.",
        "8": "Tat\u1ef3 aoriana, dia nisy mpanjaka vaovao tany Ejipta, ary tsy nahalala an\u2019i Josefa izy io.",
        "9": "Dia hoy izy tamin\u2019ny vahoakany: \u201cJereo fa lasa maro sy mahery noho isika ny zanak\u2019Israely.",
        "10": "Koa aoka isika ho mailo sao vao mainka hihamaro ireo, ka raha sendra misy miady amintsika, dia tena hanampy an\u2019izay mankahala antsika ireo, ary hiady amintsika ka hiala eto amin\u2019ny tanintsika.\u201d",
        "11": "Koa nanendry olona ho lehiben\u2019ny mpanao asa an-terivozona izy ireo, mba hampahory ny zanak\u2019Israely ka nampitondra enta-mavesatra azy. Ary nanorina tan\u00e0na ho an\u2019i Farao ny zanak\u2019Israely, mba ho fitehirizana entana sy vokatra, dia ny tan\u00e0nan\u2019i Pitoma sy Ramesesa.",
        "12": "Vao mainka nihamaro sy niely hatraiza hatraiza anefa ny zanak\u2019Israely, arakaraka ny nampahorian\u2019ny Ejipsianina azy. Koa raiki-tahotra mafy ny Ejipsianina,",
        "13": "ka nandevoziny teo ambany fitondrana jadona ny zanak\u2019Israely.",
        "14": "Ary nataony izay hampangidy ny fiainan\u2019ny zanak\u2019Israely, ka nandevoziny mafy izy ireo rehefa nasainy nanao rihitra tanimanga sy biriky mbamin\u2019izay karazam-panandevozana rehetra tany an-tsaha. Eny, izao karazam-panandevozana rehetra izao no nanandevozany azy ireo teo ambany fitondrana jadona.",
        "15": "Ary ny mpanjakan\u2019i Ejipta niresaka tamin\u2019ireo mpampivelona hebreo izay nantsoina hoe Sifra sy Poha,",
        "16": "ka vitany mihitsy aza ny niteny hoe: \u201cRehefa mampiteraka vehivavy hebreo ianareo, ka mahita azy eo amin\u2019ny toerana fiterahana, * dia vonoy ho faty ny zanany raha lahy, fa velomy kosa raha vavy.\u201d",
        "17": "Natahotra an\u2019ilay tena Andriamanitra anefa ny mpampivelona, ka tsy narahiny ny tenin\u2019ny mpanjakan\u2019i Ejipta, fa navelany ho velona ihany ireo zazalahy.",
        "18": "Tat\u1ef3 aoriana, dia niantso an\u2019ireo mpampivelona ny mpanjakan\u2019i Ejipta, ka niteny hoe: \u201cFa nahoana ianareo no nanao izao zavatra izao? Nahoana no navelanareo ho velona ny zazalahy?\u201d",
        "19": "Dia namaly an\u2019i Farao ny mpampivelona hoe: \u201cTsy mitovy ange ny vehivavy ejipsianina sy ny vehivavy hebreo e! Matanjaka ny Hebreo, ka mbola tsy tonga akory ny mpampivelona dia efa latsaka ny zanany.\u201d",
        "20": "Koa nanao soa tamin\u2019ireo mpampivelona Andriamanitra, ary vao mainka nihamaro sy tena nihanahery ny vahoaka.",
        "21": "Ary nomen\u2019Andriamanitra ankohonana ireo mpampivelona ireo tat\u1ef3 aoriana, satria natahotra an\u2019ilay tena Andriamanitra.",
        "22": "Tamin\u2019ny farany, dia nandidy ny vahoakany manontolo i Farao hoe: \u201cAtsipazo ao amin\u2019ny reniranon\u2019i Neily ny zazalahy vao teraka rehetra, fa avelao ho velona kosa ny zazavavy rehetra.\u201d"
    },
    "2": {
        "1": "Nandritra izany fotoana izany, dia nisy lehilahy iray avy amin\u2019ny ankohonan\u2019i Levy, nandeha naka vady ny zanakavavin\u2019i Levy.",
        "2": "Dia bevohoka ravehivavy ka niteraka zazalahy. Koa nony hitany fa nahafatifaty ilay zaza, dia nafeniny nandritra ny telo volana.",
        "3": "Rehefa tsy azony nafenina intsony anefa ilay zaza, dia naka vata kely zozoro izy. Ary nopetahany godorao mivaingana sy godorao ranony ilay vata kely, ka nataony tao anatin\u2019iny ilay zaza ary napetrany teny amin\u2019ny bararata naniry teny amoron\u2019ny reniranon\u2019i Neily.",
        "4": "Nijanona teny lavidavitra teny koa ny anabavin\u2019ilay zaza, mba hahitany izay hanjo azy.",
        "5": "Rehefa afaka kelikely, dia nidina mba handro tao amin\u2019ny Reniranon\u2019i Neily ny zanakavavin\u2019i Farao. Ary nandehandeha teny amoron-drano ireo vehivavy mpikarakara azy. Dia tazan\u2019ny zanakavavin\u2019i Farao ilay vata kely teny anelanelan\u2019ny bararata, ka nirahiny avy hatrany ny mpanompovaviny haka azy io.",
        "6": "Ary nosokafany ilay vata, ka hitany ilay zazalahikely nitomany. Koa nangoraka azy izy, na dia teo aza ny teniny hoe: \u201cZanaky ny Hebreo ity.\u201d",
        "7": "Ary hoy ny anabavin\u2019ilay zaza tamin\u2019ny zanakavavin\u2019i Farao: \u201cTianao ve ny hiantsoako vehivavy hebreo mpampinono, mba hampinono azy?\u201d",
        "8": "Dia hoy ny zanakavavin\u2019i Farao: \u201cMandehana \u00e0ry!\u201d Koa avy hatrany ilay zazavavy dia lasa niantso ny renin\u2019ilay zaza.",
        "9": "Ary hoy ny zanakavavin\u2019i Farao tamin\u2019ilay vehivavy: \u201cEnto any aminao ity zaza ity ka ampinonoy, fa homeko karama ianao.\u201d Nalain\u2019ilay vehivavy \u00e0ry ilay zaza ka nampinonoiny.",
        "10": "Ary nihalehibe ilay zaza, dia nentiny tany amin\u2019ny zanakavavin\u2019i Farao mba ho lasa zanany. Ary nataon\u2019ny zanakavavin\u2019i Farao hoe Mosesy * ny anarany, fa hoy izy: \u201cSatria nalaiko avy teo amin\u2019ny rano izy.\u201d",
        "11": "Ary tamin\u2019izany andro izany, rehefa nihalehibe i Mosesy, dia nivoaka ho any amin\u2019ireo rahalahiny ka nahita fa noterena hiasa mafy izy ireo. Dia nahita Ejipsianina namely Hebreo anankiray, izay anisan\u2019ny rahalahiny, izy.",
        "12": "Koa niherikerika izy, ka rehefa hitany fa tsy nisy olona, dia novonoiny ho faty ilay Ejipsianina ary nasitriny tao anaty fasika.",
        "13": "Nivoaka indray anefa izy ny ampitso, ary indreo nisy Hebreo roa lahy niady, ka hoy izy tamin\u2019ilay diso: \u201cNahoana ianao no mamely ny namanao?\u201d",
        "14": "Dia hoy io: \u201cIza no nanendry an\u2019ialahy ho lehibenay sy mpitsara anay? Mitady hamono ahy koa angaha ialahy, toy ny namonoan\u2019ialahy an\u2019ilay Ejipsianina?\u201d Dia natahotra i Mosesy ka nanao anakampo hoe: \u201cTena nisy nahafantatra ilay izy!\u201d",
        "15": "Ren\u2019i Farao izany tat\u1ef3 aoriana, ka nitady hamono an\u2019i Mosesy izy. Nandositra azy anefa i Mosesy ka nonina tany amin\u2019ny tany Midianina. Dia nipetrapetraka teo akaikin\u2019ny lavadrano iray izy.",
        "16": "Ary nanan-janaka fito vavy ilay mpisorona tany Midianina. Tonga hantsaka toy ny mahazatra ireo zanany vavy, ka nameno ny tavin-drano mba hosotroin\u2019ny andian\u2019ondrin\u2019ny rainy.",
        "17": "Tonga teo toy ny mahazatra koa anefa ny mpiandry ondry ka nandroaka an\u2019ireo vehivavy ireo. Dia nitsangana i Mosesy, ka nanampy azy ireo sy nampisotro rano ny andian\u2019ondrin\u2019izy ireo.",
        "18": "Koa rehefa tonga tany an-trano tany amin\u2019i Regoela rainy izy ireo, dia hoy ny rainy: \u201cAry toa vetivety kely ianareo dia tafaverina androany?\u201d",
        "19": "Dia hoy ireo: \u201cNisy Ejipsianina niaro anay tamin\u2019ny mpiandry ondry. Ary nanovo rano ho anay koa aza izy sady nampisotro ny andian\u2019ondry.\u201d",
        "20": "Dia hoy ralehilahy tamin\u2019ireo zanany vavy: \u201cKa aiza izy? Nahoana no navelanareo any izany olona izany? Antsoy izy hisakafo.\u201d",
        "21": "Ary sitrak\u2019i Mosesy, taorian\u2019izay, ny hiara-monina amin\u2019ilay lehilahy. Ary nomen-dralehilahy azy ho vadiny i Zipora zanany vavy.",
        "22": "Dia niteraka zazalahy ravehivavy tat\u1ef3 aoriana, ka Gersoma no nataon\u2019i Mosesy anarany satria hoy izy: \u201cLasa vahiny monina at\u1ef3 an-tanin\u2019olona aho.\u201d",
        "23": "Ary tao anatin\u2019izany fotoana lava izany, no nahafatesan\u2019ny mpanjakan\u2019i Ejipta. Mbola nisento ihany anefa ny zanak\u2019Israely noho ny fanandevozana, ka nitaraina foana. Dia niantso vonjy izy ireo noho izany, ary niakatra tany amin\u2019ilay tena Andriamanitra ny antson\u2019izy ireo.",
        "24": "Ary ren\u2019Andriamanitra ny fitarainan\u2019izy ireo, ka tsaroany ny fifanekena nataony tamin\u2019i Abrahama sy Isaka ary Jakoba.",
        "25": "Koa nijery ny zanak\u2019Israely Andriamanitra sady nandre ny fitarainany."
    },
    "3": {
        "1": "Ary i Mosesy lasa mpiandry ny andian\u2019ondrin\u2019i Jetro rafozany, izay mpisorona tany Midianina. Ary nitondra ny andian\u2019ondry ho any amin\u2019ny ilany andrefan\u2019ny tany efitra izy, ka tonga tany Horeba, tendrombohitr\u2019ilay tena Andriamanitra, tamin\u2019ny farany.",
        "2": "Ary ilay anjelin\u2019i Jehovah dia niseho taminy tao anaty lelafo, teo afovoan\u2019ny voaroy naniry. Koa raha mbola nijery i Mosesy, dia io fa nirehitra ilay voaroy nefa tsy nety levona.",
        "3": "Dia hoy izy: \u201cAleo aho hivily kely hijery akaiky an\u2019io zava-mahagaga io. Fa maninona \u00e0ry no tsy mety kilan\u2019ny afo ilay voaroy?\u201d",
        "4": "Rehefa hitan\u2019i Jehovah fa nivily hijery izany akaiky izy, dia niantso azy avy hatrany avy teo afovoan\u2019ilay voaroy Andriamanitra ka nanao hoe: \u201cMosesy! Mosesy!\u201d Dia hoy izy: \u201cInt\u1ef3 aho.\u201d",
        "5": "Ary hoy Andriamanitra: \u201cAza manatona et\u1ef3. Esory ny kapa eny an-tongotrao, fa tany masina io ijoroanao io.\u201d",
        "6": "Ary hoy koa izy: \u201cIzaho no Andriamanitry ny razanao, dia Andriamanitr\u2019i Abrahama sy Andriamanitr\u2019i Isaka ary Andriamanitr\u2019i Jakoba.\u201d Dia notakonan\u2019i Mosesy ny tarehiny, satria natahotra hijery an\u2019Andriamanitra izy.",
        "7": "Ary hoy koa i Jehovah: \u201cHitako mihitsy ny fahorian\u2019ny oloko any Ejipta, ary efa reko ny fitarainany noho ny ataon\u2019ireo manery azy hiasa. Fantatro tsara ny fijaliany.",
        "8": "Hidina aho hanafaka azy eo an-tanan\u2019ny Ejipsianina, ka hitondra azy hiala amin\u2019izany tany izany mba hiakatra ho any amin\u2019ny tany soa sady malalaka, dia tany tondra-dronono sy tantely izay tanin\u2019ny Kananita sy ny Hetita sy ny Amorita sy ny Perizita sy ny Hivita ary ny Jebosita.",
        "9": "Ary efa tonga at\u1ef3 amiko ny fitarainan\u2019ny zanak\u2019Israely, sady hitako ny fampahorian\u2019ny Ejipsianina azy.",
        "10": "Koa avia ianao hirahiko ho any amin\u2019i Farao, ary hoentinao hiala any Ejipta ny zanak\u2019Israely oloko.\u201d",
        "11": "Hoy anefa i Mosesy tamin\u2019Andriamanitra: \u201cFa mba iza moa aho no handeha hankany amin\u2019i Farao, ka hitondra ny zanak\u2019Israely hivoaka avy any Ejipta?\u201d",
        "12": "Dia hoy Andriamanitra: \u201cIzaho no homba anao! Ary izao no famantarana hahalalanao fa izaho no naniraka anao: Hanompo an\u2019ilay tena Andriamanitra eto amin\u2019ity tendrombohitra ity ianareo, rehefa tafavoakanao avy any Ejipta ny vahoaka.\u201d",
        "13": "Hoy anefa i Mosesy tamin\u2019Andriamanitra: \u201cAoka \u00e0ry hatao hoe tonga any amin\u2019ny zanak\u2019Israely aho, ary miteny hoe: \u2018Ilay Andriamanitry ny razanareo no naniraka ahy ho at\u1ef3 aminareo.\u2019 Ary miteny amiko ry zareo hoe: \u2018Iza no anarany?\u2019 Dia inona no havaliko?\u201d",
        "14": "Dia hoy Andriamanitra tamin\u2019i Mosesy: \u201cH OPOROFOIKO FA IZAHO ILAY MAHAVITA IZAY IRIKO .\u201d Ary hoy koa izy: \u201cIzao no holazainao amin\u2019ny zanak\u2019Israely: \u2018Ilay H OPOROFOIKO no naniraka ahy ho at\u1ef3 aminareo.\u2019\u201d",
        "15": "Ary hoy indray izy tamin\u2019i Mosesy: \u201cIzao no holazainao amin\u2019ny zanak\u2019Israely: \u2018Jehovah Andriamanitry ny razanareo, dia Andriamanitr\u2019i Abrahama sy Andriamanitr\u2019i Isaka ary Andriamanitr\u2019i Jakoba, no naniraka ahy ho at\u1ef3 aminareo.\u2019 Izany no anarako mandritra ny fotoana tsy voafetra, sy hahatsiarovana ahy hatramin\u2019ny taranaka fara mandimby.",
        "16": "Koa mandehana vorio ny anti-panahin\u2019ny Israely, ka ilazao hoe: \u2018Niseho tamiko i Jehovah Andriamanitry ny razanareo, dia Andriamanitr\u2019i Abrahama sy Isaka ary Jakoba, ka nanao hoe: \u201cTsy maintsy hitsinjo anareo sy hijery izay manjo anareo at\u1ef3 Ejipta aho.",
        "17": "Koa izany no ilazako hoe hanafaka anareo amin\u2019ny fampahorian\u2019ny Ejipsianina aho, ka hitondra anareo hiakatra any amin\u2019ny tanin\u2019ny Kananita sy ny Hetita sy ny Amorita sy ny Perizita sy ny Hivita ary ny Jebosita, eny, any amin\u2019ny tany tondra-dronono sy tantely.\u201d\u2019",
        "18": "\u201cAry hihaino ny teninao tokoa izy ireo. Ary hankany amin\u2019ny mpanjakan\u2019i Ejipta ianao sy ny anti-panahin\u2019ny Israely. Dia hiteny aminy ianareo hoe: \u2018Nifandray taminay i Jehovah Andriamanitry ny Hebreo ka avelao izahay, azafady, handeha lalana telo andro mankany an-tany efitra, mba hanao sorona ho an\u2019i Jehovah Andriamanitray.\u2019",
        "19": "Izaho anefa mahafantatra fa tsy hamela anareo handeha ny mpanjakan\u2019i Ejipta, raha tsy hampiasana hery.",
        "20": "Koa haninjitra ny tanako aho, ary hamely an\u2019i Ejipta ka ny zava-mahagaga rehetra hataoko ao aminy no hamelezako azy. Dia handefa anareo izy aorian\u2019izay.",
        "21": "Ary hataoko mahazo sitraka amin\u2019ny Ejipsianina ny vahoaka, ka tsy handeha tanam-polo ianareo rehefa miala any.",
        "22": "Koa ny vehivavy tsirairay dia hangataka zavatra vita amin\u2019ny volafotsy sy volamena mbamin\u2019ny lamba fitafy. Hangataka izany amin\u2019ny mpiara-monina aminy sy ny vehivavy hafa firenena monina ao an-tranony izy. Dia ampanaovy ny zanakareo lahy sy ny zanakareo vavy ireny, ary ataovy fongana ny fananan\u2019ny Ejipsianina.\u201d"
    },
    "4": {
        "1": "Fa hoy i Mosesy: \u201cAoka anefa hatao hoe tsy mino ahy ry zareo sady tsy mihaino ny teniko, fa hilaza hoe: \u2018Tsy niseho taminao i Jehovah.\u2019\u201d",
        "2": "Dia hoy i Jehovah: \u201cInona iny eny an-tananao iny?\u201d Dia hoy izy: \u201cTehina.\u201d",
        "3": "Ary hoy izy tamin\u2019i Mosesy: \u201cAtsipazo amin\u2019ny tany iny.\u201d Koa natsipiny tamin\u2019ny tany ilay izy ka niova ho bibilava. Dia nandositra an\u2019ilay bibilava i Mosesy.",
        "4": "Ary hoy i Jehovah taminy: \u201cAtsory ny tananao ka raiso amin\u2019ny rambony izy.\u201d Dia natsotrany ny tanany ary noraisiny ilay izy, ka niova ho tehina teny an-tanany.",
        "5": "Ary hoy koa Izy: \u201cAmin\u2019izay dia hino izy ireo fa niseho taminao i Jehovah Andriamanitry ny razany, dia Andriamanitr\u2019i Abrahama sy Andriamanitr\u2019i Isaka ary Andriamanitr\u2019i Jakoba.\u201d",
        "6": "Ary hoy indray i Jehovah taminy: \u201cMba atsofohy ao amin\u2019ilay miforitra eo amin\u2019ny tratran\u2019akanjonao hoe ny tananao, azafady.\u201d Dia natsofony tao ny tanany, ka nony navoakany avy tao dia boka sady fotsy be. *",
        "7": "Ary hoy Andriamanitra avy eo: \u201cAtsofohy ao amin\u2019ilay miforitra eo amin\u2019ny tratran\u2019akanjonao indray ny tananao.\u201d Dia natsofony tao indray ny tanany, ka nony navoakany, dia niverina tamin\u2019ny laoniny, ka lasa nitovy tamin\u2019ny vatany manontolo.",
        "8": "Ary hoy koa izy: \u201cRaha tsy mino anao izy ireo ka tsy miraharaha an\u2019ilay famantarana voalohany, dia hinoany kosa ilay famantarana aorian\u2019io.",
        "9": "Ary raha mbola tsy hinoan\u2019izy ireo ihany ireo famantarana roa ireo, ka tsy henoiny ny teninao, dia mak\u00e0 rano ao amin\u2019ny Reniranon\u2019i Neily, ka araraho eo amin\u2019ny tany maina. Ary tena hiova ho ra eo amin\u2019ny tany maina tokoa ilay rano nalainao tao amin\u2019ny Reniranon\u2019i Neily.\u201d",
        "10": "Dia hoy i Mosesy tamin\u2019i Jehovah: \u201cTena miala tsiny aminao aho Jehovah \u00f4, fa tsy mahay mandaha-teny aho, efa hatramin\u2019izay ka hatramin\u2019izao iresahanao amin\u2019ny mpanomponao izao, fa votsa vava aho sady miraiki-dela.\u201d",
        "11": "Ary hoy i Jehovah taminy: \u201cIza moa no nanome vava ho an\u2019ny olona? Ary iza no nampisy ny moana na ny marenina na ny mahiratra na ny jamba? Tsy izaho Jehovah ve?",
        "12": "Koa mandehana fa homba anao aho rehefa miteny ianao, ka hanoro anao izay tokony holazainao.\u201d",
        "13": "Fa hoy kosa izy: \u201cTena miala tsiny aminao aho, Jehovah \u00f4! Olon-kafa re irahina e! Izay tianao hirahina no iraho.\u201d",
        "14": "Dia tezitra be tamin\u2019i Mosesy i Jehovah, ka hoy izy: \u201cTsy rahalahinao moa i Arona Levita? Fantatro tsara fa tena mahay miteny izy, ary efa eny an-dalana hitsena anao izy. Ho faly mihitsy ny fony rehefa mahita anao.",
        "15": "Ary miresaha aminy ka lazao aminy ny teny rehetra tokony holazaina, ary izaho mihitsy no homba ny vavanao sy ny vavany, ka hatoroko anareo izay tokony hataonareo.",
        "16": "Ary izy no hiteny amin\u2019ny vahoaka hisolo anao. Koa ho vava ho anao izy, ary ianao kosa ho Andriamanitra eo anatrehany.",
        "17": "Ary ento iny tehina iny, mba hanaovanao ireo famantarana.\u201d",
        "18": "Dia niverina tany amin\u2019i Jetro rafozandahiny i Mosesy ka niteny hoe: \u201cMba te hiverina any amin\u2019ireo rahalahiko any Ejipta aho, hahitako raha mbola velona any ihany izy ireo.\u201d Dia hoy i Jetro taminy: \u201cMandehana soa aman-tsara.\u201d",
        "19": "Taorian\u2019izay, dia hoy i Jehovah tamin\u2019i Mosesy tany Midianina: \u201cMandehana miverina any Ejipta, fa efa maty daholo ireo olona nifofo ny ainao.\u201d *",
        "20": "Dia nalain\u2019i Mosesy ny vadiny sy ireo zanany lahy ka nampitaingeniny ampondra, ary niverina tany Ejipta izy. Ary nentin\u2019i Mosesy teny an-tanany ny tehin\u2019Andriamanitra.",
        "21": "Ary hoy koa i Jehovah tamin\u2019i Mosesy: \u201cRehefa tafaverina any Ejipta ianao, dia ataovy eo anatrehan\u2019i Farao ny fahagagana rehetra efa napetrako eo am-pelatananao. Fa izaho kosa hamela azy hikiribiby amin\u2019ny heviny, * ka tsy handefa ny vahoaka izy.",
        "22": "Ary lazao amin\u2019i Farao hoe: \u2018Izao no nolazain\u2019i Jehovah: \u201cZanako ny Israely, zanako lahimatoa.",
        "23": "Koa hoy aho aminao: Alefaso ny zanako hanompo ahy. Fa raha mand\u00e0 tsy handefa azy ianao, dia hovonoiko ny zanakao, dia ny zanakao lahimatoa.\u201d\u2019\u201d",
        "24": "Ary teny an-dalana, teo amin\u2019ny toeram-pilasiana, dia nitsena azy i Jehovah ka nitady izay hamonoana azy ho faty.",
        "25": "Koa naka vatoafo i Zipora tamin\u2019ny farany, ka noforany ilay zanany. Dia nalainy ilay hoditra nesoriny ka nataony nikasoka tamin\u2019ny tongotr\u2019izy io, sady hoy izy: \u201cFa amiko, dia vady azo tamin\u2019ny ra ianao.\u201d",
        "26": "Dia nalefany izy. Ary hoy i Zipora tamin\u2019izay: \u201cVady azo tamin\u2019ny ra ianao\u201d, noho ny famorana.",
        "27": "Avy eo, dia hoy i Jehovah tamin\u2019i Arona: \u201cMandehana tsenao any an-tany efitra i Mosesy.\u201d Ary nandeha izy dia nihaona tamin\u2019i Mosesy teo amin\u2019ny tendrombohitr\u2019ilay tena Andriamanitra, ka nanoroka azy.",
        "28": "Dia nolazain\u2019i Mosesy tamin\u2019i Arona ny teny rehetra nolazain\u2019i Jehovah, izay naniraka azy. Ary nolazainy taminy koa ny famantarana rehetra nasainy nataony.",
        "29": "Taorian\u2019izay, dia nandeha namory ny anti-panahy rehetran\u2019ny zanak\u2019Israely i Mosesy sy Arona.",
        "30": "Koa nolazain\u2019i Arona ny teny rehetra nolazain\u2019i Jehovah tamin\u2019i Mosesy, ary nanao ireo famantarana teo imason\u2019ny vahoaka izy.",
        "31": "Dia nino ny vahoaka. Ary rehefa ren\u2019izy ireo fa efa nitsinjo ny zanak\u2019Israely i Jehovah, sady nahita ny fahoriany, dia niondrika sy niankohoka izy ireo."
    },
    "5": {
        "1": "Ary taorian\u2019izay, dia nankao amin\u2019i Farao i Mosesy sy Arona ka niteny taminy hoe: \u201cIzao no nolazain\u2019i Jehovah Andriamanitry ny Israely: \u2018Alefaso ny oloko, mba hankalaza fety ho ahy any an-tany efitra.\u2019\u201d",
        "2": "Hoy anefa i Farao: \u201cFa i Jehovah moa no iza no tokony hihaino ny feony aho, ka handefa ny Israely? Tsy fantatro mihitsy izany Jehovah izany, sady tsy alefako koa ny Israely.\u201d",
        "3": "Fa hoy izy roa lahy: \u201cNifandray taminay ny Andriamanitry ny Hebreo. Koa aoka re izahay handeha lalana telo andro mankany an-tany efitra, hanao sorona ho an\u2019i Jehovah Andriamanitray e, sao hasiany amin\u2019ny areti-mandringana na amin\u2019ny sabatra izahay.\u201d",
        "4": "Dia hoy ny mpanjakan\u2019i Ejipta tamin\u2019izy ireo: \u201cNahoana ianareo ry Mosesy sy Arona no dia manao izay hitsaharan\u2019ny vahoaka amin\u2019ny asany? Mandehana miverina amin\u2019ny asanareo!\u201d",
        "5": "Ary hoy ihany i Farao: \u201cJereo fa maro izao ny vahoaka eto Ejipta, nefa ianareo indray no manao izay hitsaharan\u2019izy ireo amin\u2019ny asany.\u201d",
        "6": "Koa ny androtr\u2019iny ihany i Farao dia nandidy an\u2019ireo mpanery ny olona hiasa, mbamin\u2019ny mpiadidy, hoe:",
        "7": "\u201cAza manangona mololo hanaovan\u2019ny olona biriky intsony. Avelao ry zareo ihany no handeha hanangona ny mololony.",
        "8": "Ary ny isan\u2019ny biriky nasaina nataony hatramin\u2019izay ihany no mbola ampanaovy azy. Aza misy ahenanareo mihitsy, fa ny hakamoany no mahatonga azy hiantsoantso hoe: \u2018Te handeha izahay! Te hanao sorona ho an\u2019Andriamanitray izahay!\u2019",
        "9": "Ampitomboy ny asan\u2019ny olona, ary asaivo mifantoka amin\u2019izany izy, fa aza avela hihaino lainga.\u201d",
        "10": "Dia nivoaka ireo mpanery ny olona hiasa sy ny mpiadidy, ka niteny tamin\u2019ny vahoaka hoe: \u201cIzao no nolazain\u2019i Farao: \u2018Tsy hanome anareo mololo intsony aho.",
        "11": "Ianareo no mandehana maka mololo any amin\u2019izay hahitanareo any, fa tsy misy hahena ny fanompoanareo na dia kely akory aza.\u2019\u201d",
        "12": "Koa niparitaka nanerana ny tany Ejipta ny vahoaka, mba hanangona vodivary hatao mololo.",
        "13": "Ary ireo mpanery azy hiasa dia nandodona azy ireo foana hoe: \u201cVitao ny asanareo! Ary samia mamita ny azy isan\u2019andro, toy ny tamin\u2019ny mbola nisy mololo ihany.\u201d",
        "14": "Rehefa nandeha ny fotoana, dia novelezina ireo mpiadidy teo amin\u2019ny zanak\u2019Israely, izay notendren\u2019ireo lehiben\u2019ny mpiasan\u2019i Farao. Ary hoy ireo lehibe ireo: \u201cNahoana ianareo omaly sy androany no tsy namita ny anjara biriky nasaina nataonareo, toy ny vitanareo hatramin\u2019izay?\u201d",
        "15": "Koa nankao amin\u2019i Farao ireo mpiadidy teo amin\u2019ny zanak\u2019Israely, ka nitaraina mafy hoe: \u201cFa nahoana no dia ataonao toy izao ny mpanomponao?",
        "16": "Tsy omena mololo ny mpanomponao, nefa tenenina hoe: \u2018Manaova biriky!\u2019 Dia velezina ny mpanomponao, kanefa ny olonao no diso.\u201d",
        "17": "Fa hoy i Farao: \u201cKamo ianareo! Kamo! Izany no mahatonga anareo hiteny hoe: \u2018Te handeha izahay! Te hanao sorona ho an\u2019i Jehovah izahay!\u2019",
        "18": "Mandehana ataovy ny asanareo! Tsy maintsy mahavita ny isan\u2019ny biriky asaina ataonareo ianareo, na dia tsy misy mololo omena anareo aza.\u201d",
        "19": "Ary hitan\u2019ireo mpiadidy teo amin\u2019ny zanak\u2019Israely fa nidiran-doza izy ireo, noho ilay teny hoe: \u201cAza misy ahenanareo mihitsy na dia kely aza ny anjara biriky fanaon\u2019ny tsirairay isan\u2019andro.\u201d",
        "20": "Taorian\u2019izany, dia nifanojo tamin\u2019i Mosesy sy Arona ireo mpiadidy, satria efa nijoro teo izy roa lahy mba hihaona tamin\u2019ireo mpiadidy ireo, raha vao mivoaka avy ao amin\u2019i Farao ireo.",
        "21": "Avy hatrany dia hoy ireo mpiadidy tamin\u2019izy roa lahy: \u201cI Jehovah anie hijery anareo sy hitsara anareo! Fa efa nanamaimbo anay teo anatrehan\u2019i Farao sy ny mpanompony ianareo, ka nasianareo sabatra eny an-tanany hamonoany anay.\u201d",
        "22": "Dia nitodika tany amin\u2019i Jehovah i Mosesy ka niteny hoe: \u201cJehovah \u00f4! Nahoana ianao no nahatonga loza tamin\u2019ity firenena ity? Nahoana re ianao no naniraka ahy e?",
        "23": "Fa nanomboka tamin\u2019ny fotoana nidirako teo anatrehan\u2019i Farao mba hiteny tamin\u2019ny anaranao, dia nahatonga loza tamin\u2019ity firenena ity izy, nefa tsy nanafaka ny olonao akory ianao.\u201d"
    },
    "6": {
        "1": "Dia hoy i Jehovah tamin\u2019i Mosesy: \u201cHo hitanao ankehitriny izay hataoko amin\u2019i Farao, fa noho ny tanako mahery no handefasany azy ireo, ary noho ny tanako mahery no handroahany azy ireo hiala amin\u2019ny tany Ejipta.\u201d",
        "2": "Ary hoy koa Andriamanitra tamin\u2019i Mosesy: \u201cIzaho no Jehovah.",
        "3": "Niseho tamin\u2019i Abrahama sy Isaka ary Jakoba aho, tamin\u2019ny maha Andriamanitra Mahery Indrindra ahy. Fa ilay anarako hoe Jehovah kosa, mbola tsy tena nampahafantariko azy.",
        "4": "Ary nanao fifanekena tamin\u2019izy ireo koa aho, dia ny hanome azy ny tany Kanana izay nivahiniany.",
        "5": "Ary izaho mihitsy no nandre ny fitarainan\u2019ny zanak\u2019Israely, izay andevozin\u2019ny Ejipsianina, ka tsaroako ilay fifanekena nataoko.",
        "6": "\u201cKoa lazao amin\u2019ny zanak\u2019Israely hoe: \u2018Izaho no Jehovah, ary hamoaka anareo ho afaka amin\u2019ny enta-mavesatra ampitondrain\u2019ny Ejipsianina aho, ka hanafaka anareo amin\u2019ny fanandevozany. Ary hanavotra anareo aho, ka sady haninjitra ny sandriko aho amin\u2019izay no hamoaka didim-pitsarana lehibe.",
        "7": "Ary halaiko ho oloko tokoa ianareo, ka ho Andriamanitrareo aho. Ary ho fantatrareo tokoa fa izaho no Jehovah Andriamanitrareo, izay mamoaka anareo ho afaka amin\u2019ny enta-mavesatra ampitondrain\u2019i Ejipta anareo.",
        "8": "Ary izaho hampiditra anareo any amin\u2019ny tany izay efa nananganako tanana ka nianianako homena an\u2019i Abrahama sy Isaka ary Jakoba. Dia homeko ho fanananareo tokoa izany. Izaho no Jehovah.\u2019\u201d",
        "9": "Taorian\u2019izay, dia nilaza izany tamin\u2019ny zanak\u2019Israely i Mosesy. Tsy nihaino azy anefa ireo, noho ny hakiviana sy ny hamafin\u2019ny fanandevozana.",
        "10": "Koa hoy i Jehovah tamin\u2019i Mosesy:",
        "11": "\u201cMankanesa ao amin\u2019i Farao mpanjakan\u2019i Ejipta, ka lazao aminy fa tokony halefany hiala amin\u2019ny tany Ejipta ny zanak\u2019Israely.\u201d",
        "12": "Fa hoy kosa i Mosesy tamin\u2019i Jehovah: \u201cNy zanak\u2019Israely aza ange tsy nihaino ahy e! Koa ahoana moa no hihainoan\u2019i Farao ahy, dia izaho izay tsy voafora molotra?\u201d",
        "13": "Mbola niteny tamin\u2019i Mosesy sy Arona ihany anefa i Jehovah, ary mbola izy roa lahy koa no nampiasainy hanomezana didy ho an\u2019ny zanak\u2019Israely sy ho an\u2019i Farao mpanjakan\u2019i Ejipta, mba hamoahana ny zanak\u2019Israely avy tao amin\u2019ny tany Ejipta.",
        "14": "Ary ireto avy ny lohan\u2019ny fianakaviambe avy amin\u2019ireo rainy: Ny zanakalahin\u2019i Robena, izay lahimatoan\u2019i Israely, dia i Hanoka sy Palo sy Hezrona ary Karmy. Ireo no fianakavian\u2019i Robena.",
        "15": "Ary ny zanakalahin\u2019i Simeona dia i Jemoela sy Jamina sy Ohada sy Jakina sy Zohara, ary koa i Saoly zanakalahin\u2019ny vehivavy kananita. Ireo no fianakavian\u2019i Simeona.",
        "16": "Ary ireto avy ny anaran\u2019ny zanakalahin\u2019i Levy, araka ny taranany avy: Gersona sy Kehata ary Merary. Ary ny taona niainan\u2019i Levy dia fito amby telopolo amby zato taona.",
        "17": "Ary ny zanakalahin\u2019i Gersona, dia i Libny sy Simey, araka ny fianakaviany avy.",
        "18": "Ary ny zanakalahin\u2019i Kehata dia i Amrama sy Jizara sy Hebrona ary Oziela. Ary ny taona niainan\u2019i Kehata dia telo amby telopolo amby zato taona.",
        "19": "Ary ny zanakalahin\u2019i Merary dia i Maly sy Mosy. Ireo no fianakaviamben\u2019ny Levita, araka ny taranany avy.",
        "20": "Ary nalain\u2019i Amrama ho vadiny i Jokebeda anabavin-drainy. Tat\u1ef3 aoriana, dia niteraka tamin\u2019i Amrama ravehivavy, ka niteraka an\u2019i Arona sy Mosesy. Ary ny taona niainan\u2019i Amrama dia fito amby telopolo amby zato taona.",
        "21": "Ary ny zanakalahin\u2019i Jizara dia i Kora sy Nafega ary Zikry.",
        "22": "Ary ny zanakalahin\u2019i Oziela dia i Misaela sy Elizafana ary Sitry.",
        "23": "Ary nalain\u2019i Arona ho vadiny i Eliseba, zanakavavin\u2019i Aminadaba sady anabavin\u2019i Nasona. Tat\u1ef3 aoriana, dia niteraka tamin\u2019i Arona ravehivavy, ka niteraka an\u2019i Nadaba sy Abiho sy Eleazara ary Itamara.",
        "24": "Ary ny zanakalahin\u2019i Kora dia i Asira sy Elkana ary Abiasafa. Ireo no fianakavian\u2019ny Korahita.",
        "25": "Ary i Eleazara, zanakalahin\u2019i Arona, naka ny iray tamin\u2019ny zanakavavin\u2019i Potiela ho vadiny. Tat\u1ef3 aoriana ravehivavy dia niteraka an\u2019i Finehasa taminy. Ireo no lohan\u2019ny fianakaviamben\u2019ny Levita, araka ny fianakaviany avy.",
        "26": "Ary ireo no Arona sy Mosesy izay nilazan\u2019i Jehovah hoe: \u201cEnto mivoaka avy ao amin\u2019ny tany Ejipta ny zanak\u2019Israely, araka ny tafika misy azy avy.\u201d",
        "27": "Izy ireo no niteny tamin\u2019i Farao mpanjakan\u2019i Ejipta, mba hamoahana ny zanak\u2019Israely avy tao Ejipta. Ireo no Mosesy sy Arona.",
        "28": "Ary tamin\u2019ny andro niresahan\u2019i Jehovah tamin\u2019i Mosesy tany amin\u2019ny tany Ejipta,",
        "29": "dia mbola niteny tamin\u2019i Mosesy koa i Jehovah hoe: \u201cIzaho no Jehovah. Lazao amin\u2019i Farao mpanjakan\u2019i Ejipta ny zavatra rehetra lazaiko aminao.\u201d",
        "30": "Ary hoy i Mosesy tamin\u2019i Jehovah: \u201cTsy voafora molotra ange aho e! Koa ahoana moa no hihainoan\u2019i Farao ahy?\u201d"
    },
    "7": {
        "1": "Dia hoy i Jehovah tamin\u2019i Mosesy: \u201cEfa nataoko Andriamanitra eo anatrehan\u2019i Farao ianao, ary i Arona rahalahinao kosa ho mpaminaninao.",
        "2": "Ianao no hilaza izay rehetra handidiako anao, fa i Arona rahalahinao kosa no hiteny amin\u2019i Farao. Ary tsy maintsy handefa ny zanak\u2019Israely hiala amin\u2019ny tany Ejipta izy.",
        "3": "Ary izaho hamela an\u2019i Farao hikiribiby amin\u2019ny heviny, * ka hampitomboiko tokoa ny isan\u2019ny famantarana sy fahagagana hataoko eo amin\u2019ny tany Ejipta.",
        "4": "Ary tsy hihaino anareo i Farao, ka tsy maintsy hamely an\u2019i Ejipta ny tanako. Hoentiko hivoaka avy ao amin\u2019ny tany Ejipta ny tafiko, dia ny zanak\u2019Israely oloko, ka hisy didim-pitsarana lehibe hampihariko.",
        "5": "Dia ho fantatry ny Ejipsianina tokoa fa izaho no Jehovah, rehefa hahinjitro hamely an\u2019i Ejipta ny tanako. Ary hoentiko hiala eo amin\u2019izy ireo ny zanak\u2019Israely.\u201d",
        "6": "Ary i Mosesy sy Arona nanao araka izay nandidian\u2019i Jehovah azy. Izany indrindra no nataony.",
        "7": "Ary valopolo taona i Mosesy, fa i Arona kosa telo amby valopolo taona, fony izy ireo niresaka tamin\u2019i Farao.",
        "8": "Ary hoy i Jehovah tamin\u2019i Mosesy sy Arona:",
        "9": "\u201cRaha milaza aminareo i Farao hoe: \u2018Manaova \u00e0ry fahagagana!\u2019 Dia teneno i Arona hoe: \u2018Raiso ny tehinao, ka atsipazo eo anoloan\u2019i Farao.\u2019 Ary hiova ho bibilava ngezabe ilay tehina.\u201d",
        "10": "Dia nankao amin\u2019i Farao i Mosesy sy Arona, ka narahiny an-tsakany sy an-davany izay nandidian\u2019i Jehovah azy. Koa natsipin\u2019i Arona teo anatrehan\u2019i Farao sy ny mpanompony ny tehiny, ka niova ho bibilava ngezabe.",
        "11": "Nantsoin\u2019i Farao koa anefa ny olon-kendry sy ny mpilalao ody. Ary ny mpisorona tao Ejipta, izay nampiasa herin\u2019ny maizina, dia nanao toy izany koa tamin\u2019ny hery miafina nananany.",
        "12": "Dia samy nanipy ny tehiny izy ireo ary niova ho bibilava ngezabe daholo ireny, nefa natelin\u2019ny tehin\u2019i Arona ny tehin\u2019izy ireo.",
        "13": "Na izany aza, dia nikiribiby tamin\u2019ny heviny i Farao ka tsy nihaino azy mirahalahy, araka izay efa nolazain\u2019i Jehovah.",
        "14": "Ary hoy i Jehovah tamin\u2019i Mosesy: \u201cBe di-doha i Farao. Tsy nety nandefa ny vahoaka izy.",
        "15": "Koa mankanesa any amin\u2019i Farao rahampitso maraina, fa hivoaka hankeny amin\u2019ny rano izy. Koa mijan\u00f2na eny amoron\u2019ny Reniranon\u2019i Neily mba hihaonanao aminy, ary ento eny an-tananao ilay tehina izay niova ho bibilava.",
        "16": "Ary lazao aminy hoe: \u2018Efa naniraka ahy tat\u1ef3 aminao i Jehovah Andriamanitry ny Hebreo, ka niteny hoe: \u201cAlefaso ny oloko hanompo ahy any an-tany efitra.\u201d Tsy nankat\u00f2 anefa ianao hatramin\u2019izao.",
        "17": "Koa izao no nolazain\u2019i Jehovah: \u201cIzao no hahafantaranao fa izaho no Jehovah: Hokapohiko amin\u2019ity tehina et\u1ef3 an-tanako ity ny rano ao amin\u2019ny Reniranon\u2019i Neily, ka hiova ho ra.",
        "18": "Ary ho faty ny trondro ao amin\u2019ny Reniranon\u2019i Neily, dia ho maimbo ilay renirano, ka tsy hahavita hisotro rano ao ny Ejipsianina.\u201d\u2019\u201d",
        "19": "Ary hoy i Jehovah tamin\u2019i Mosesy: \u201cTeneno i Arona hoe: \u2018Raiso ny tehinao, ka atsory eo ambonin\u2019ny ranon\u2019i Ejipta ny tananao, dia eo ambonin\u2019ny reniranony, sy ireo lakandranon\u2019i Neily, sy ny kamoriny anirian\u2019ny bararata, ary ny lavaka fanangonan-drano rehetra ao aminy, mba ho lasa ra ireny.\u2019 Ary ho feno ra tokoa eran\u2019ny tany Ejipta sy any anaty fitoeran-drano vita amin\u2019ny hazo na vato.\u201d",
        "20": "Avy hatrany dia nanao izany i Mosesy sy Arona, araka izay nandidian\u2019i Jehovah. Koa nanainga ny tehina izy, ary nikapoka ny rano tao amin\u2019ny Reniranon\u2019i Neily teo imason\u2019i Farao sy ny mpanompony, ka niova ho ra ny rano rehetra tao amin\u2019ny Reniranon\u2019i Neily.",
        "21": "Dia maty ny trondro tao amin\u2019ny Reniranon\u2019i Neily ary maimbo ilay renirano, ka tsy afaka nisotro rano tao ny Ejipsianina. Ary feno ra eran\u2019ny tany Ejipta.",
        "22": "Nampiasa hery miafina anefa ireo mpisorona tao Ejipta, izay nampiasa herin\u2019ny maizina, ka mba nanao toy izany koa. Dia mbola nikiribiby tamin\u2019ny heviny ihany i Farao, ka tsy nihaino azy mirahalahy, araka izay efa nolazain\u2019i Jehovah.",
        "23": "Dia nihodina i Farao ka lasa nody tany an-tranony. Ary tsy nahoany akory izany tao am-pony.",
        "24": "Ary ny Ejipsianina rehetra nandeha nandavaka teny amin\u2019ny manodidina ny Reniranon\u2019i Neily mba hahazoana rano hosotroina, satria tsy afaka nisotro rano avy tao amin\u2019ny Reniranon\u2019i Neily mihitsy izy ireo.",
        "25": "Ary fito andro no lasa, taorian\u2019ny namelezan\u2019i Jehovah ny Reniranon\u2019i Neily."
    },
    "8": {
        "1": "Dia hoy i Jehovah tamin\u2019i Mosesy: \u201cMandehana mankao amin\u2019i Farao, ary lazao aminy hoe: \u2018Izao no nolazain\u2019i Jehovah: \u201cAlefaso ny oloko hanompo ahy.",
        "2": "Fa raha mbola tsy mety mandefa azy ihany ianao, dia hasiako sahona ny taninao rehetra.",
        "3": "Koa ho feno sahona mifanaretsaka ao amin\u2019ny Reniranon\u2019i Neily. Ary hiakatra tokoa ireny ka hiditra ao an-tranonao sy ao amin\u2019ny efitra fatorianao, ary hankeny am-pandriananao sy hiditra any an-tranon\u2019ny mpanomponao, ary hankeny amin\u2019ny vahoakanao sy any anatin\u2019ny lafaoronao, ary any anatin\u2019ireo vilia famolavolanao koba.",
        "4": "Dia hiakatra ho eny aminao sy ny vahoakanao ary ny mpanomponao rehetra ny sahona.\u201d\u2019\u201d",
        "5": "Taoriana kelin\u2019izay, dia hoy i Jehovah tamin\u2019i Mosesy: \u201cTeneno i Arona hoe: \u2018Atsory ilay tananao mitana tehina ka ataovy eo ambonin\u2019ny renirano, sy ireo lakandranon\u2019i Neily, ary ny kamory anirian\u2019ny bararata. Dia ampiakaro ho eny amin\u2019ny tany Ejipta ny sahona.\u2019\u201d",
        "6": "Koa natsotran\u2019i Arona teo ambonin\u2019ny ranon\u2019i Ejipta ny tanany, ka nanomboka niakatra ny sahona ary nandrakotra ny tany Ejipta.",
        "7": "Nampiasa hery miafina anefa ireo mpisorona nanana herin\u2019ny maizina, ka mba nanao toy izany koa. Dia nampiakatra ny sahona hankeny amin\u2019ny tany Ejipta izy ireo.",
        "8": "Farany, dia niantso an\u2019i Mosesy sy Arona i Farao ka niteny hoe: \u201cIangavio i Jehovah hanaisotra ny sahona tsy ho et\u1ef3 amiko sy ny vahoakako, fa vonona aho handefa ny olona hanao sorona ho an\u2019i Jehovah.\u201d",
        "9": "Dia hoy i Mosesy tamin\u2019i Farao: \u201cOmena anao ny voninahitra, ka lazao amiko ny fotoana tokony hanaovako fiangaviana ho anao sy ho an\u2019ny mpanomponao ary ny vahoakanao, mba hanesorana ny sahona aminao sy ny tranonao, ka ho ao amin\u2019ny Reniranon\u2019i Neily ihany sisa no hisy tavela.\u201d",
        "10": "Dia hoy i Farao: \u201cRahampitso.\u201d Ary hoy i Mosesy: \u201cHo tanteraka araka ny teninao izany, mba ho fantatrao fa tsy misy tahaka an\u2019i Jehovah Andriamanitray.",
        "11": "Koa hiala aminao sy ny tranonao sy ny mpanomponao ary ny vahoakanao ny sahona, ka ho ao amin\u2019ny Reniranon\u2019i Neily ihany sisa no hisy tavela.\u201d",
        "12": "Dia nivoaka avy tao amin\u2019i Farao i Mosesy sy Arona. Ary i Mosesy nitaraina mafy tamin\u2019i Jehovah, noho ny sahona nalefany tany amin\u2019i Farao.",
        "13": "Dia nanao araka ny tenin\u2019i Mosesy i Jehovah, ka maty tsikelikely ny sahona tany an-trano sy teny an-tokotany ary tany an-tsaha.",
        "14": "Ary nangonina ireny, dia navangongo tetsy sy teroa, ka maimbo ny tany Ejipta.",
        "15": "Koa rehefa hitan\u2019i Farao fa efa afaka ny loza, dia nanamafy ny fony izy ka tsy nihaino azy roa lahy, araka izay efa nolazain\u2019i Jehovah.",
        "16": "Hoy \u00e0ry i Jehovah tamin\u2019i Mosesy: \u201cTeneno i Arona hoe: \u2018Atsory ny tehinao ary kapohy ny vovo-tany dia hiova ho moka eran\u2019ny tany Ejipta ireny.\u2019\u201d",
        "17": "Ary nataon\u2019izy ireo izany. Koa natsotran\u2019i Arona ilay tanany nitana tehina ary nokapohiny ny vovo-tany. Dia nankamin\u2019ny olona sy ny biby ny moka. Ary niova ho moka nanerana ny tany Ejipta ny vovo-tany rehetra.",
        "18": "Ary nampiasa hery miafina ireo mpisorona nampiasa herin\u2019ny maizina, ka nanandrana nanao toy izany koa mba hampisy moka, saingy tsy nahavita. Ary nankamin\u2019ny olona sy ny biby ny moka.",
        "19": "Koa niteny toy izao tamin\u2019i Farao ireo mpisorona nampiasa herin\u2019ny maizina: \u201cRantsantanan\u2019Andriamanitra ity!\u201d Mbola nikiribiby tamin\u2019ny heviny foana anefa i Farao ka tsy nihaino azy roa lahy, araka izay efa nolazain\u2019i Jehovah.",
        "20": "Dia hoy i Jehovah tamin\u2019i Mosesy: \u201cMifohaza maraina, ary mankanesa eo anatrehan\u2019i Farao. Hivoaka hankeny amin\u2019ny rano izy, ka ataovy hoe: \u2018Izao no nolazain\u2019i Jehovah: \u201cAlefaso ny oloko hanompo ahy.",
        "21": "Fa raha tsy mandefa ny oloko ianao, dia handefasako fihitra ho eny aminao, sy ny mpanomponao, sy ny vahoakanao, ary ao an-tranonao, ka ho feno fihitra tokoa ireo trano eto Ejipta. Ary ho rakotra fihitra koa hatraiza hatraiza.",
        "22": "Ary amin\u2019io andro io, dia tena hataoko miavaka ny tany Gosena misy ny oloko ka tsy hisy fihitra any, mba hahafantaranao fa izaho Jehovah dia eto amin\u2019ity tany ity.",
        "23": "Ary hataoko miavaka amin\u2019ny vahoakanao ny vahoakako. Rahampitso izany famantarana izany no hitranga.\u201d\u2019\u201d",
        "24": "Dia nataon\u2019i Jehovah izany, ka nisy andiana fihitra maro be nirohotra nankao amin\u2019ny tranon\u2019i Farao sy ny tranon\u2019ny mpanompony ary eran\u2019ny tany Ejipta. Ary simba ilay tany noho ny fihitra.",
        "25": "Farany dia niantso an\u2019i Mosesy sy Arona i Farao, ka niteny hoe: \u201cMandehana manao sorona ho an\u2019ny Andriamanitrareo, saingy eto amin\u2019ny tany Ejipta ihany.\u201d",
        "26": "Fa hoy i Mosesy: \u201cTsy azo ekena izany, satria zava-maharikoriko amin\u2019ny Ejipsianina no hataonay sorona ho an\u2019i Jehovah Andriamanitray. Eritrereto hoe eo imason\u2019ny Ejipsianina izahay no hanao sorona zava-maharikoriko aminy! Tsy hotorahany vato ve izahay?",
        "27": "Handeha lalana telo andro hankany an-tany efitra izahay, ka hanao sorona tokoa ho an\u2019i Jehovah Andriamanitray, araka izay nolazainy taminay.\u201d",
        "28": "Dia hoy i Farao: \u201cIzaho mihitsy no handefa anareo, ary hanao sorona tokoa ho an\u2019i Jehovah Andriamanitrareo any an-tany efitra ianareo. Fa aza mandeha lavitra loatra fotsiny. Ary mba italahoy any aho.\u201d",
        "29": "Dia hoy i Mosesy: \u201cHiala eto aminao aho izao, ary hitalaho amin\u2019i Jehovah tokoa ho anao. Koa hiala amin\u2019i Farao sy ny mpanompony ary ny vahoakany ny fihitra rahampitso. Tandremo fotsiny anefa sao mamitaka indray i Farao, ka tsy handefa ny olona hanao sorona ho an\u2019i Jehovah.\u201d",
        "30": "Dia nivoaka avy tao amin\u2019i Farao i Mosesy, ary nitalaho tamin\u2019i Jehovah.",
        "31": "Koa nanao araka ny tenin\u2019i Mosesy i Jehovah, ka niala tamin\u2019i Farao sy ny mpanompony ary ny vahoakany ny fihitra, ary tsy nisy tavela na iray aza.",
        "32": "Mbola nanamafy ny fony indray anefa i Farao tamin\u2019io indray mandeha io, ka tsy nalefany ny olona."
    },
    "9": {
        "1": "Koa hoy i Jehovah tamin\u2019i Mosesy: \u201cMankanesa ao amin\u2019i Farao ary teneno izy hoe: \u2018Izao no nolazain\u2019i Jehovah Andriamanitry ny Hebreo: \u201cAlefaso ny oloko hanompo ahy.",
        "2": "Fa raha mbola tsy mety mandefa azy ihany ianao, ka mbola mihazona azy,",
        "3": "dia hamely ny biby fiompinao any an-tsaha ny tanan\u2019i Jehovah. Ho voan\u2019ny areti-mandringana tena mahery ny soavaly sy ny ampondra sy ny rameva ary ny omby aman\u2019ondry.",
        "4": "Ary hataon\u2019i Jehovah miavaka amin\u2019ny biby fiompin\u2019i Ejipta tokoa ny biby fiompin\u2019ny Israely, ka tsy hisy ho faty na iray aza izay rehetra an\u2019ny zanak\u2019Israely.\u201d\u2019\u201d",
        "5": "Efa nanondro fotoana koa i Jehovah, ka niteny hoe: \u201cRahampitso i Jehovah no hanao izany zavatra izany eto amin\u2019ny tany Ejipta.\u201d",
        "6": "Dia nataon\u2019i Jehovah tokoa izany ny ampitson\u2019iny, ka maty avokoa ny karazana biby fiompy rehetra tao Ejipta. Fa ny biby fiompin\u2019ny zanak\u2019Israely kosa tsy nisy maty na iray aza.",
        "7": "Ary naniraka olona hijery i Farao, ka io tokoa fa tsy nisy maty ny biby fiompin\u2019ny Israely, na iray aza. Mbola be di-doha ihany anefa i Farao, ka tsy nandefa ny vahoaka.",
        "8": "Avy eo, dia hoy i Jehovah tamin\u2019i Mosesy sy Arona: \u201cSamia maka molaly eran\u2019ny tanan-droa avy, ao amin\u2019ny lafaoro fandoroana biriky, ary aoka i Mosesy hanipy izany ho eny amin\u2019ny lanitra, eo imason\u2019i Farao.",
        "9": "Dia hamovoka eran\u2019ny tany Ejipta izany, ka ho lasa vay mamoro-nana hipoipoitra eny amin\u2019ny olona sy ny biby eran\u2019ny tany Ejipta.\u201d",
        "10": "Koa naka molaly tao amin\u2019ny lafaoro fandoroana biriky izy roa lahy ary nitsangana teo anatrehan\u2019i Farao. Dia natsipin\u2019i Mosesy ho eny amin\u2019ny lanitra ny molaly, ka niova ho vay mamoro-nana nipoipoitra teny amin\u2019ny olona sy ny biby.",
        "11": "Ary noho ny vay, dia tsy nahajanona teo anatrehan\u2019i Mosesy ireo mpisorona nampiasa herin\u2019ny maizina. Nipoipoitra teny amin\u2019ireo mpisorona nampiasa herin\u2019ny maizina sy ny Ejipsianina rehetra mantsy ny vay.",
        "12": "Navelan\u2019i Jehovah hikiribiby tamin\u2019ny heviny anefa i Farao. Koa tsy nihaino azy roa lahy izy, araka izay efa nolazain\u2019i Jehovah tamin\u2019i Mosesy.",
        "13": "Avy eo, dia hoy i Jehovah tamin\u2019i Mosesy: \u201cMifohaza maraina, ary mankanesa eo anatrehan\u2019i Farao, ka teneno izy hoe: \u2018Izao no nolazain\u2019i Jehovah Andriamanitry ny Hebreo: \u201cAlefaso ny oloko hanompo ahy,",
        "14": "fa amin\u2019ity indray mandeha ity dia alefako hamely ny fonao sy hamely ny mpanomponao ary ny vahoakanao ny loza rehetra avy amiko, mba hahafantaranao fa tsy misy tahaka ahy na aiza na aiza eran-tany.",
        "15": "Azoko natao ny naninjitra ny tanako, mba hamelezana anao sy ny vahoakanao tamin\u2019ny areti-mandringana, ary mba hamongorana anao tsy ho amin\u2019ny tany.",
        "16": "Raha ny marina anefa, dia izao no mbola namelako anao ho velona: Mba hampisehoana aminao ny heriko sy mba hanambarana ny anarako eran-tany.",
        "17": "Koa mbola miavonavona amin\u2019ny oloko ihany ve ianao ka tsy handefa azy?",
        "18": "Hampilatsaka havandra be dia be aho rahampitso, tokotokony ho amin\u2019ny ora toy izao, dia havandra mbola tsy nisy toa azy hatramin\u2019ny andro nanorenana an\u2019i Ejipta ka hatramin\u2019izao.",
        "19": "Koa maniraha olona, ka ento hamonjy fialofana ny biby fiompinao rehetra sy ny fanananao rehetra any an-tsaha. Fa izay olona na biby hita any an-tsaha, ka tsy nampodiana any an-trano, dia hilatsahan\u2019ny havandra ka ho faty.\u201d\u2019\u201d",
        "20": "Koa izay mpanompon\u2019i Farao natahotra ny tenin\u2019i Jehovah, dia nampandositra ny mpanompony sy ny biby fiompiny ho any an-trano.",
        "21": "Fa izay tsy nandatsaka am-po ny tenin\u2019i Jehovah kosa, dia namela ny mpanompony sy ny biby fiompiny tany an-tsaha ihany.",
        "22": "Dia hoy i Jehovah tamin\u2019i Mosesy: \u201cAtsory manondro ny lanitra ny tananao mba hilatsahan\u2019ny havandra eran\u2019ny tany Ejipta, dia amin\u2019ny olona sy ny biby ary ny zavamaniry rehetra any an-tsaha, eran\u2019ny tany Ejipta.\u201d",
        "23": "Koa natsotran\u2019i Mosesy hanondro ny lanitra ny tehiny. Dia nandefa kotroka sy havandra i Jehovah, ary nisy afo koa nilatsaka tamin\u2019ny tany. Ary nampilatsaka havandra be dia be teo amin\u2019ny tany Ejipta i Jehovah.",
        "24": "Koa nilatsaka ny havandra, ary nisy afo koa niaraka taminy. Ary tena nirotsaka be izany, ka mbola tsy nisy toy izany mihitsy eran\u2019ny tany Ejipta hatrizay naha firenena azy.",
        "25": "Ary namely an\u2019i Ejipta manontolo ny havandra. Dia nasian\u2019ny havandra avokoa ny zava-drehetra tany an-tsaha, na ny olona na ny biby, mbamin\u2019ny karazan-javamaniry rehetra. Ary potiky ny havandra koa ny karazan-kazo rehetra tany an-tsaha.",
        "26": "Tany amin\u2019ny tany Gosena izay nisy ny zanak\u2019Israely ihany no tsy nisy havandra.",
        "27": "Farany, dia nampiantso an\u2019i Mosesy sy Arona i Farao, ka nanao hoe: \u201cNanota aho tamin\u2019ity indray mandeha ity. I Jehovah no marina, fa izaho sy ny oloko kosa no diso.",
        "28": "Mba iangavio i Jehovah hampitsahatra ny kotroka sy ny havandra avy amin\u2019Andriamanitra, dia halefako ianareo ka tsy hijanona at\u1ef3 intsony.\u201d",
        "29": "Koa hoy i Mosesy taminy: \u201cRaha vao tafavoaka ny tan\u00e0na aho, dia hamelatra ny tanako amin\u2019i Jehovah. Dia hitsahatra ny kotroka ary tsy hilatsaka intsony ny havandra, mba hahafantaranao fa an\u2019i Jehovah ny tany.",
        "30": "Efa fantatro anefa, fa na amin\u2019izay aza dia mbola tsy hatahotra an\u2019i Jehovah Andriamanitra ihany ianao sy ny mpanomponao.\u201d",
        "31": "Ary potika ny rongony sy ny vary orza, satria efa teraka ny vary orza tamin\u2019izay ary efa namony ny rongony.",
        "32": "Fa tsy ripaka kosa ny varimbazaha sy ny vary spelta, satria tat\u1ef3 aoriana kokoa ireny vao vokatra.",
        "33": "Ary niala teo amin\u2019i Farao i Mosesy, dia nankany ivelan\u2019ny tan\u00e0na ka namelatra ny tanany tamin\u2019i Jehovah. Koa nijanona ny kotroka sy ny havandra, ary tsy nisy orana nilatsaka intsony tamin\u2019ny tany.",
        "34": "Ary rehefa hitan\u2019i Farao fa nitsahatra ny orana sy ny havandra ary ny kotroka, dia nanota indray izy ka nanamafy ny fony, eny, izy sy ny mpanompony.",
        "35": "Ary mbola nikiribiby tamin\u2019ny heviny foana i Farao ka tsy nandefa ny zanak\u2019Israely, araka izay efa nolazain\u2019i Jehovah tamin\u2019ny alalan\u2019i Mosesy."
    },
    "10": {
        "1": "Dia hoy i Jehovah tamin\u2019i Mosesy: \u201cMankanesa ao amin\u2019i Farao, fa izaho mihitsy no efa namela azy ho be di-doha, ary tsy izy ihany fa ny mpanompony koa. Amin\u2019izay mantsy dia hataoko eo anatrehany ireo famantarana avy amiko,",
        "2": "ary holazainao amin\u2019ny zanaka aman-jafinao ny namelezako mafy an\u2019i Ejipta sy ny famantarana nataoko teo aminy. Dia ho fantatrareo tokoa fa izaho no Jehovah.\u201d",
        "3": "Koa nankao amin\u2019i Farao i Mosesy sy Arona, ary niteny taminy hoe: \u201cIzao no nolazain\u2019i Jehovah Andriamanitry ny Hebreo: \u2018Mandra-pahoviana ianao no tsy hety hanaiky ahy? Alefaso ny oloko hanompo ahy.",
        "4": "Fa raha mbola tsy mety mandefa ny oloko ihany ianao, dia hitondra valala ao amin\u2019ny faritry ny taninao aho rahampitso.",
        "5": "Ary tena handrakotra ny faritra taza-maso rehetra amin\u2019ny tany ireny, ka tsy ho hita mihitsy ny tany. Dia ho lanin\u2019ireny izay sisa niangana navelan\u2019ny havandra. Hohanin\u2019ireny tokoa ny hazo mitsimoka rehetra any an-tsaha.",
        "6": "Ary ho feno valala ny tranonareo sy ny tranon\u2019ny mpanomponareo rehetra ary ny trano eran\u2019i Ejipta. Mbola tsy nahita valala be dia be toy izany mihitsy ny rainareo sy ny rain\u2019ny rainareo, hatramin\u2019izay niainany teto an-tany ka mandraka androany.\u201d Dia nihodina izy ka niala teo amin\u2019i Farao.",
        "7": "Taorian\u2019izay, dia niteny tamin\u2019i Farao ny mpanompony hoe: \u201cMandra-pahoviana iny lehilahy iny no ho fandrika ho antsika? Alefaso ireo lehilahy hanompo an\u2019i Jehovah Andriamaniny. Mbola tsy fantatrao angaha fa efa potika i Ejipta?\u201d",
        "8": "Koa nentina tany amin\u2019i Farao indray i Mosesy sy Arona, ka hoy i Farao tamin\u2019izy roa lahy: \u201cMandehana manompo an\u2019i Jehovah Andriamanitrareo. Fa iza sy iza avy tokoa moa no handeha?\u201d",
        "9": "Dia hoy i Mosesy: \u201cHandeha izahay miaraka amin\u2019ny antitra sy ny tanora eo aminay. Eny, handeha izahay miaraka amin\u2019ny zanakay lahy sy ny zanakay vavy mbamin\u2019ny ondry sy ombinay, fa misy fety hataonay ho an\u2019i Jehovah.\u201d",
        "10": "Dia hoy izy tamin\u2019izy roa lahy: \u201cI Jehovah tokoa no momba anareo raha izaho no handefa anareo sy ny zanakareo madinika! Hita mihitsy fa mikendry hanao ratsy ianareo.",
        "11": "Tsy ekeko izany! Ianareo vatan-dehilahy no mandehana, ka manompoa an\u2019i Jehovah, satria izany no tadiavinareo.\u201d Dia noroahina tsy ho eo anatrehan\u2019i Farao izy roa lahy.",
        "12": "Dia hoy i Jehovah tamin\u2019i Mosesy: \u201cAtsory ambonin\u2019ny tany Ejipta ny tananao mba ho avy ny valala. Amin\u2019izay dia hiakatra ireny ka hihinana ny zavamaniry rehetra amin\u2019ny tany, dia izay rehetra navelan\u2019ny havandra.\u201d",
        "13": "Koa avy hatrany dia natsotran\u2019i Mosesy tambonin\u2019ny tany Ejipta ny tanany. Ary nampisy rivotra * avy any atsinanana hitsoka teo amin\u2019ny tany Ejipta i Jehovah, nandritra iny andro iny sy nandritra ny alina manontolo. Ary tamin\u2019ny maraina, dia nitondra valala ny rivotra avy any atsinanana.",
        "14": "Ary niakatra eran\u2019ny tany Ejipta ny valala, dia nipetraka tamin\u2019ny faritra rehetra tao, ka tena nampijaly. Mbola tsy nisy valala toy izany mihitsy talohan\u2019ireo, ary tsy hisy toy izany intsony koa any aoriany.",
        "15": "Ary nandrakotra ny faritra taza-maso eran\u2019i Ejipta ireny ka maizina ilay tany. Dia nohaniny avokoa ny zavamaniry rehetra teo amin\u2019ilay tany sy ny voankazo rehetra teny amin\u2019ny hazo, dia izay sisa navelan\u2019ny havandra. Koa tsy nisy zava-maitso tavela intsony eran\u2019i Ejipta, na teny amin\u2019ny hazo, na teny amin\u2019ny zavamaniry tany an-tsaha.",
        "16": "Dia niantso haingana an\u2019i Mosesy sy Arona i Farao, ka nanao hoe: \u201cEfa nanota tamin\u2019i Jehovah Andriamanitrareo sy taminareo aho.",
        "17": "Koa mba avelao re ny heloko amin\u2019ity indray mandeha ity fotsiny e, ka iangavio i Jehovah Andriamanitrareo mba hanaisotra amiko ity loza mahafaty ity.\u201d",
        "18": "Koa nivoaka avy tao amin\u2019i Farao izy ka nitalaho tamin\u2019i Jehovah.",
        "19": "Dia novan\u2019i Jehovah ny fandehan\u2019ny rivotra ka nataony rivotra mahery dia mahery avy any andrefana, ary nentin\u2019iny ny valala ka navariny tao amin\u2019ny Ranomasina Mena. Koa tsy nisy valala tavela intsony, na iray aza, tany amin\u2019ny faritra rehetran\u2019i Ejipta.",
        "20": "Navelan\u2019i Jehovah hikiribiby tamin\u2019ny heviny anefa i Farao, ka tsy nandefa ny zanak\u2019Israely.",
        "21": "Koa hoy i Jehovah tamin\u2019i Mosesy: \u201cAtsory manondro ny lanitra ny tananao, mba hisy haizina amin\u2019ny tany Ejipta, dia haizina mikitroka.\u201d",
        "22": "Avy hatrany i Mosesy dia nanatsotra ny tanany nanondro ny lanitra, ka nisy haizim-pito eran\u2019ny tany Ejipta nandritra ny telo andro.",
        "23": "Koa tsy nifankahita izy ireo, ary tsy nisy nitsangana avy teo amin\u2019izay nisy azy nandritra ny telo andro. Fa nisy hazavana kosa tany amin\u2019izay nonenan\u2019ny zanak\u2019Israely rehetra.",
        "24": "Dia niantso an\u2019i Mosesy i Farao, ka nanao hoe: \u201cMandehana manompo an\u2019i Jehovah, fa ny ondrinareo sy ny ombinareo ihany no tsy mahazo mandeha. Mahazo miaraka aminareo koa ny zanakareo madinika.\u201d",
        "25": "Fa hoy i Mosesy: \u201cTsy maintsy mbola avelanao hoentinay koa aza ny biby hatao sorona sy ny fanatitra dorana, satria tsy maintsy manome izany ho an\u2019i Jehovah Andriamanitray izahay.",
        "26": "Hiaraka aminay koa ny biby fiompinay, fa tsy misy azo ajanona na dia kitro iray aza, satria avy amin\u2019ireny biby ireny no hakanay hanompoana an\u2019i Jehovah Andriamanitray. Na izahay aza mbola tsy mahafantatra akory izay homenay hanompoana an\u2019i Jehovah, raha tsy efa tonga any.\u201d",
        "27": "Dia navelan\u2019i Jehovah hikiribiby tamin\u2019ny heviny i Farao, ka tsy nanaiky handefa azy ireo.",
        "28": "Koa hoy i Farao tamin\u2019i Mosesy: \u201cMial\u00e0 eto anatrehako! Ary tandremo sao mbola mitady hifanatri-tava amiko! Fa amin\u2019izay andro hifanatrehanao amiko, no hahafatesanao.\u201d",
        "29": "Dia hoy i Mosesy: \u201cEny \u00e0ry! Tsy hitady hifanatri-tava aminao intsony aho.\u201d"
    },
    "11": {
        "1": "Dia hoy i Jehovah tamin\u2019i Mosesy: \u201cMbola misy loza iray halefako amin\u2019i Farao sy Ejipta, ka aorian\u2019izay izy vao handefa anareo hiala eto. Ary amin\u2019ny fotoana handefasany anareo rehetra, dia horoahiny ara-bakiteny mihitsy ianareo hiala eto.",
        "2": "Koa lazao amin\u2019ny vahoaka hoe tokony hangataka zavatra vita amin\u2019ny volafotsy sy volamena izy ireo, ka ny lehilahy samy hangataka amin\u2019ny namany avy, ary ny vehivavy koa amin\u2019ny namany avy.\u201d",
        "3": "Dia nataon\u2019i Jehovah nahazo sitraka teo imason\u2019ny Ejipsianina ny vahoakan\u2019Israely. Ary i Mosesy dia lehilahy tena nalaza teo amin\u2019ny tany Ejipta, na teo imason\u2019ny mpanompon\u2019i Farao izany, na teo imason\u2019ny vahoaka.",
        "4": "Ary hoy i Mosesy: \u201cIzao no nolazain\u2019i Jehovah: \u2018Handeha hitety an\u2019i Ejipta aho, rehefa tokony ho misasakalina.",
        "5": "Dia ho faty ny lahimatoa rehetra ao amin\u2019ny tany Ejipta, hatramin\u2019ny lahimatoan\u2019i Farao izay mipetraka eo amin\u2019ny seza fiandrianana, ka hatramin\u2019ny lahimatoan\u2019ny mpanompovavy izay mpanodina ny vato fikosoham-bary, * ary ny voalohan-teraka rehetra amin\u2019ny biby.",
        "6": "Ary tena hisy fidradradradrana mafy eran\u2019ny tany Ejipta, ka mbola tsy nisy toy izany hatramin\u2019izay ary tsy hisy toy izany intsony koa.",
        "7": "Ary tsy hisy alika, na iray aza, hivov\u00f2 amin\u2019ny zanak\u2019Israely, na amin\u2019ny olona na amin\u2019ny biby. Amin\u2019izay dia ho fantatrareo fa vitan\u2019i Jehovah ny mampiavaka ny zanak\u2019Israely amin\u2019ny Ejipsianina.\u2019",
        "8": "Ary tsy maintsy hidina ho any amiko ireo mpanomponao rehetra ireo, ka hiankohoka eo anatrehako sady hiteny hoe: \u2018Mandehana any ianao sy ny olona rehetra mpanara-dia anao!\u2019 Aorian\u2019izay dia handeha aho.\u201d Dia nivoaka avy teo amin\u2019i Farao i Mosesy sady tezitra be.",
        "9": "Avy eo, dia hoy i Jehovah tamin\u2019i Mosesy: \u201cTsy hihaino anareo akory i Farao, mba hahamaro ny fahagagana ataoko eo amin\u2019ny tany Ejipta.\u201d",
        "10": "Ary nanao izany fahagagana rehetra izany teo anatrehan\u2019i Farao i Mosesy sy Arona, fa i Jehovah kosa namela an\u2019i Farao hikiribiby tamin\u2019ny heviny. Koa tsy nalefan\u2019i Farao hiala tany Ejipta ny zanak\u2019Israely."
    },
    "12": {
        "1": "Ary hoy i Jehovah tamin\u2019i Mosesy sy Arona, tany Ejipta:",
        "2": "\u201cIty volana ity no ho volana voalohany ho anareo, ka izy io no hataonareo volana voalohany amin\u2019ny taona.",
        "3": "Koa mitenena amin\u2019ny vahoakan\u2019Israely manontolo hoe: \u2018Amin\u2019ny andro fahafolon\u2019ity volana ity, dia aoka ny olona samy haka ondry iray avy ho an\u2019ny fianakaviana tsirairay, izany hoe, iray avy isaky ny ankohonana.",
        "4": "Raha vitsy loatra anefa ny iray trano ka tsy mahalany ondry iray, dia aoka izy sy ny mpifanila trano aminy hifampizara an\u2019ilay izy ao an-tranony, arakaraka ny isan\u2019ny olona. * Koa arakaraka ny isan\u2019ny olona hihinana azy no hizarana an\u2019ilay ondry.",
        "5": "Ondrilahy herintaona, izay tsy misy kilema, no halainareo. Afaka mifantina amin\u2019ny ondrilahy kely na amin\u2019ny osilahy ianareo.",
        "6": "Ary arovy tsara izy io mandra-pahatongan\u2019ny andro fahefatra ambin\u2019ny folon\u2019ity volana ity. Dia hamono azy eo anelanelan\u2019ny takariva roa * ny fiangonan\u2019Israely manontolo.",
        "7": "Ary hakan\u2019izy ireo ny ra ka hahosotra eo amin\u2019ny tol\u00e0m-baravarana roa sy eo amin\u2019ny tataom-baravaran\u2019ny trano izay hihinanany an\u2019ilay ondry.",
        "8": "\u201c\u2018Ary hohanin\u2019izy ireo amin\u2019io alina io ny henany. Hatsatsika amin\u2019ny afo ilay izy, ary tokony hohaniny miaraka amin\u2019ny mofo tsy misy lalivay, mbamin\u2019ny anana mangidy.",
        "9": "Aza misy hohanina manta na nampangotrahina na nandrahoina tamin\u2019ny rano ny henany, fa tokony hatsatsika daholo hatramin\u2019ny lohany sy ny ranjony ary ny taovany.",
        "10": "Ary aza asiana tavela mandra-maraina, fa izay ambiny tavela mandra-maraina, dia hodoranareo.",
        "11": "Toy izao no hataonareo rehefa mihinana azy: Ny sikina ho eny amin\u2019ny andilanareo, ny kapa ho eny an-tongotrareo, ary ny tehinareo ho eny an-tananareo. Dia hohaninareo haingana ilay izy. Paskan\u2019i Jehovah izany.",
        "12": "Ary hoteteziko ny tany Ejipta amin\u2019io alina io, ka hovonoiko ny lahimatoa rehetra ao, hatramin\u2019ny olona ka hatramin\u2019ny biby. Ary hampiharako didim-pitsarana ny andriamanitra rehetran\u2019i Ejipta. Izaho no Jehovah.",
        "13": "Ary ny ra no ho famantarana anareo, eo amin\u2019izay trano misy anareo. Ho hitako ny ra ka holalovako fotsiny ianareo, dia tsy handringana anareo ny loza rehefa mamely ny tany Ejipta aho.",
        "14": "\u201c\u2018Ary ho fahatsiarovana ho anareo io andro io, ka hankalazainareo ho fety ho an\u2019i Jehovah hatramin\u2019ny taranakareo fara mandimby. Tokony hankalaza an\u2019io andro io ianareo. Ho lal\u00e0na mandritra ny fotoana tsy voafetra izany.",
        "15": "Fito andro no hihinananareo mofo tsy misy lalivay. Amin\u2019ny andro voalohany, dia hesorinareo tsy ho ao an-tranonareo ny lalivay, satria haringana izay mihinana zavatra misy lalivay, hatramin\u2019ny andro voalohany ka hatramin\u2019ny andro fahafito, eny, haringana tsy ho eo amin\u2019ny Israely izany olona * izany.",
        "16": "Ary hanao fivoriambe masina ianareo amin\u2019ny andro voalohany, ary hanao fivoriambe masina koa amin\u2019ny andro fahafito. Tsy tokony hanao asa na inona na inona ianareo amin\u2019ireo andro ireo, fa ny fikarakarana ny sakafo hohanin\u2019ny olona * tsirairay ihany no azonareo atao.",
        "17": "\u201c\u2018Ary hankalaza ny fetin\u2019ny mofo tsy misy lalivay ianareo, satria amin\u2019io andro io no hitondrako ny tafikareo hivoaka avy ao Ejipta. Koa hankalaza an\u2019io andro io ianareo, hatramin\u2019ny taranakareo fara mandimby. Ho lal\u00e0na mandritra ny fotoana tsy voafetra izany.",
        "18": "Koa amin\u2019ny takarivan\u2019ny andro fahefatra ambin\u2019ny folon\u2019ny volana voalohany, dia hihinana mofo tsy misy lalivay ianareo hatramin\u2019ny takarivan\u2019ny andro fahiraika amby roapolon\u2019io volana io.",
        "19": "Tsy tokony hahitana lalivay ao an-tranonareo mandritra ny fito andro, satria haringana izay mihinana zavatra misy lalivay, eny, haringana tsy ho eo amin\u2019ny vahoakan\u2019Israely izany olona * izany, na vahiny izy na teratany.",
        "20": "Tsy hihinana zavatra misy lalivay mihitsy ianareo. Mofo tsy misy lalivay no hohaninareo any amin\u2019izay rehetra misy anareo.\u2019\u201d",
        "21": "Dia nantsoin\u2019i Mosesy avy hatrany ny anti-panahy rehetran\u2019ny Israely, ka nilazany hoe: \u201cMandehana maka ondry na osy, ka ataovy iray isam-pianakaviana izany, dia vonoy hatao sorona amin\u2019ny Paska.",
        "22": "Ary mak\u00e0 hysopa * iray fehezana, ka atsobohy ao amin\u2019ilay ra anaty koveta. Dia akao ny ra anaty koveta, ka ahosory eo amin\u2019ny tataom-baravarana sy eo amin\u2019ny tol\u00e0na roa. Ary aza misy mivoaka ny varavaran\u2019ny tranonareo ianareo mandra-maraina.",
        "23": "Ary rehefa handalo i Jehovah mba hamely ny Ejipsianina, ka hitany ny ra eo amin\u2019ny tataom-baravarana sy ny tol\u00e0na roa, dia holalovan\u2019i Jehovah fotsiny ilay varavarana, ka tsy havelany hiditra ao an-trano hamely anareo ny mpandringana.",
        "24": "\u201cAry tandremo izany, ho fitsipika ho anareo sy ny zanakareo mandritra ny fotoana tsy voafetra.",
        "25": "Ary rehefa tafiditra any amin\u2019ny tany homen\u2019i Jehovah anareo ianareo, araka izay efa nolazainy, dia ataovy izany fankalazana izany.",
        "26": "Ary rehefa manontany anareo ny zanakareo hoe: \u2018Fa maninona ianareo no manao izao fankalazana izao?\u2019,",
        "27": "dia lazao hoe: \u2018Fanaovana sorona ny Paska ho an\u2019i Jehovah izao. Nolalovany fotsiny mantsy ny tranon\u2019ny zanak\u2019Israely tany Ejipta, fony izy namely ny Ejipsianina fa nitsimbina ny tao an-tranontsika kosa.\u2019\u201d Dia niondrika sy niankohoka ny vahoaka.",
        "28": "Ary lasa ny zanak\u2019Israely, ka nanao araka izay nandidian\u2019i Jehovah an\u2019i Mosesy sy Arona. Izany indrindra no nataon\u2019izy ireo.",
        "29": "Ary tamin\u2019ny misasakalina, dia naripak\u2019i Jehovah ny lahimatoa rehetra tao Ejipta, hatramin\u2019ny lahimatoan\u2019i Farao, izay nipetraka teo amin\u2019ny seza fiandrianana, ka hatramin\u2019ny lahimatoan\u2019ny babo tao amin\u2019ny lavaka figadrana, ary ny voalohan-teraka rehetra tamin\u2019ny biby.",
        "30": "Koa nifoha i Farao raha mbola alina, dia izy sy ny mpanompony rehetra ary ny Ejipsianina rehetra. Ary nisy fidradradradrana mafy teo amin\u2019ny Ejipsianina, satria tsy nisy trano tsy nisy maty.",
        "31": "Dia niantso an\u2019i Mosesy sy Arona avy hatrany i Farao tamin\u2019iny alina iny, ka nanao hoe: \u201cMandehana miala eto amin\u2019ny vahoakako ianareo sy ny zanak\u2019Israely, ary mandehana manompo an\u2019i Jehovah araka izay efa nolazainareo.",
        "32": "Ento ny ondrinareo sy ny ombinareo, araka izay efa nolazainareo, dia mandehana. Ary tsofy rano aho.\u201d",
        "33": "Ary nododonan\u2019ny Ejipsianina ny vahoaka satria tiany horoahina hiala haingana tao amin\u2019ilay tany. Hoy mantsy izy ireo: \u201cHo faty eto daholo izahay.\u201d",
        "34": "Dia nentin\u2019ny olona ny kobany mbola tsy nisy lalivay. Ary nofonosiny tamin\u2019ny lamba fitafy ny vilia famolavolany koba ka nataony an-tsoroka.",
        "35": "Ary nanao araka ny tenin\u2019i Mosesy ny zanak\u2019Israely, ka nangataka zavatra tamin\u2019ny Ejipsianina, dia zavatra vita tamin\u2019ny volafotsy sy volamena mbamin\u2019ny lamba fitafy.",
        "36": "Ary nataon\u2019i Jehovah nahazo sitraka tamin\u2019ny Ejipsianina ny vahoaka, ka nomen\u2019ireo azy izay nangatahiny. Koa nataon\u2019ny vahoaka fongana ny fananan\u2019ny Ejipsianina.",
        "37": "Ary niala tao Ramesesa mba ho any Sokota ny zanak\u2019Israely, dia vatan-dehilahy enina hetsy nandeha an-tongotra, ankoatra ny zaza madinika.",
        "38": "Nisy olona maro hafa firenena koa niaraka tamin\u2019izy ireo, mbamin\u2019ny ondry sy ny omby, dia biby fiompy maro be.",
        "39": "Ary ny koba izay nentin\u2019izy ireo nivoaka avy tany Ejipta, dia nanaovany mofo boribory tsy misy lalivay ka nataony tao anaty lafaoro. Fa mbola tsy nisy lalivay ny koba, satria noroahina niala tao Ejipta izy ireo, ka tsy afaka nitaredretra sady tsy mba nanomana vatsy.",
        "40": "Ary nivahiny an-tanin\u2019olona nandritra ny telopolo sy efajato taona ny zanak\u2019Israely izay nonina tany Ejipta.",
        "41": "Ary tamin\u2019ilay andro nifaranan\u2019ny telopolo sy efajato taona iny indrindra, no nivoaka avy tao Ejipta ny tafik\u2019i Jehovah rehetra.",
        "42": "Alina natao hankalazaina ho voninahitr\u2019i Jehovah io, noho ny nitondrany azy ireo nivoaka avy tany Ejipta. Eny, alina natao hankalazain\u2019ny zanak\u2019Israely rehetra ho voninahitr\u2019i Jehovah io, hatramin\u2019ny taranany fara mandimby.",
        "43": "Ary hoy i Jehovah tamin\u2019i Mosesy sy Arona: \u201cIzao no lal\u00e0na momba ny Paska: Tsy misy hafa firenena mahazo mihinana amin\u2019izy io.",
        "44": "Raha misy anefa mpanompo novidim-bola, dia hoforanao aloha izy vao mahazo mihinana.",
        "45": "Tsy mahazo mihinana amin\u2019izy io ny mpiavy sy ny mpikarama.",
        "46": "Ary ao an-trano iray ihany no hihinanana azy. Aza misy entina mivoaka ho eny ivelan\u2019ny trano ny henany, ary aza misy tapahina ny taolany.",
        "47": "Hankalaza izany ny vahoakan\u2019Israely manontolo.",
        "48": "Raha misy anefa vahiny monina eo aminareo ka te hankalaza ny Paska ho an\u2019i Jehovah, dia aoka hoforana ny lahy rehetra ao amin\u2019ny ankohonany. Amin\u2019izay izy vao hanatona hankalaza azy io, ary hanjary ho toy ny teratany izy. Fa tsy misy mahazo mihinana amin\u2019izy io ny lehilahy tsy voafora.",
        "49": "Lal\u00e0na iray ihany no ho an\u2019ny teratany sy ny vahiny eo aminareo.\u201d",
        "50": "Koa nanao araka izay nandidian\u2019i Jehovah an\u2019i Mosesy sy Arona ny zanak\u2019Israely rehetra. Izany indrindra no nataon\u2019izy ireo.",
        "51": "Ary tamin\u2019iny andro iny indrindra no namoahan\u2019i Jehovah ny zanak\u2019Israely avy tao Ejipta, niaraka tamin\u2019ny tafik\u2019izy ireo."
    },
    "13": {
        "1": "Ary hoy koa i Jehovah tamin\u2019i Mosesy:",
        "2": "\u201cHamasino ho ahy ny lahimatoa rehetra, izay voalohan-teraka eo amin\u2019ny zanak\u2019Israely, na olona na biby, fa ahy ireny.\u201d",
        "3": "Ary hoy i Mosesy tamin\u2019ny vahoaka: \u201cAoka hotsarovana ity andro ity, izay nivoahanareo avy eto Ejipta, avy ao amin\u2019ny trano fanandevozana. Fa tamin\u2019ny herin-tsandriny no namoahan\u2019i Jehovah anareo hiala eto. Koa tsy azo hanina izay zavatra misy lalivay.",
        "4": "Amin\u2019ity andro amin\u2019ny volana Abiba ity ianareo no hiala eto.",
        "5": "Ary ataovy izany fanompoana izany amin\u2019io volana io, rehefa ampidirin\u2019i Jehovah any amin\u2019ny tanin\u2019ny Kananita sy ny Hetita sy ny Amorita sy ny Hivita ary ny Jebosita ianao. Efa nianianany tamin\u2019ny razanao fa homena anao io tany io, dia tany tondra-dronono sy tantely.",
        "6": "Fito andro no hihinananao mofo tsy misy lalivay, ary ny andro fahafito dia fety ho an\u2019i Jehovah.",
        "7": "Mofo tsy misy lalivay no hohanina mandritra ny fito andro, ary tsy tokony hahitana mofo misy lalivay ao aminao. Tsy tokony hahitana lalivay koa ao aminao, dia ao amin\u2019ny faritra rehetra misy anao.",
        "8": "Ary teneno amin\u2019ny zanakao amin\u2019izay andro izay hoe: \u2018Izay nataon\u2019i Jehovah tamiko fony aho nivoaka avy tany Ejipta no anton\u2019izao.\u2019",
        "9": "Ary ho famantarana eo amin\u2019ny tananao izany sady ho fahatsiarovana eo amin\u2019ny handrinao, mba ho eo am-bavanao ny lal\u00e0n\u2019i Jehovah, satria tanana mahery no nitondran\u2019i Jehovah anao nivoaka avy tany Ejipta.",
        "10": "Ary tandremo izao lal\u00e0na izao amin\u2019ny fotoana voatondro hankalazana azy isan-taona.",
        "11": "\u201cAry rehefa ampidirin\u2019i Jehovah any amin\u2019ny tanin\u2019ny Kananita ianao, araka izay efa nianianany taminao sy ny razanao, eny, rehefa omeny anao tokoa izany tany izany,",
        "12": "dia atok\u00e0ny ho an\u2019i Jehovah ny voalohan-teraka rehetra amin\u2019ny olona, sy ny voalohan-teraka rehetra amin\u2019ireo biby hanananao. Ny lahy dia an\u2019i Jehovah.",
        "13": "Ary avoty daholo ny voalohan-teraka rehetra amin\u2019ny ampondra, ka ondry no ataovy solony. Raha tsy avotanao anefa izy, dia velezo ny hatony mba hahafaty azy. Tokony havotanao koa ny lahimatoa rehetra amin\u2019ny zanakao.",
        "14": "\u201cAry raha manontany anao ny zanakao any aoriana any hoe: \u2018Fa inona no hevitr\u2019izao?\u2019, dia lazao aminy hoe: \u2018Tamin\u2019ny herin-tsandriny no namoahan\u2019i Jehovah antsika hiala tany Ejipta, avy tao amin\u2019ny trano fanandevozana.",
        "15": "Mafy loha i Farao tamin\u2019izay ka tsy nety nandefa antsika. Dia novonoin\u2019i Jehovah ny lahimatoa rehetra tany Ejipta, dia ny lahimatoan\u2019ny olona sy ny voalohan-teraky ny biby. Koa izany no antony hanaovako sorona ny lahy voalohan-teraka rehetra mba ho an\u2019i Jehovah. Fa izay lahimatoa amin\u2019ny zanako kosa avotako.\u2019",
        "16": "Ary ho famantarana eo amin\u2019ny tananao sy ho fehiloha eo amin\u2019ny handrinao izany, satria tamin\u2019ny herin-tsandriny no namoahan\u2019i Jehovah antsika avy tany Ejipta.\u201d",
        "17": "Rehefa nalefan\u2019i Farao ny vahoaka, dia tsy nentin\u2019Andriamanitra tany amin\u2019ilay lalana mankany amin\u2019ny tanin\u2019ny Filistinina izy ireo, na dia tany aza no akaiky. Fa hoy Andriamanitra: \u201cSao hanenina ny vahoaka raha sendra ady, ka hiverina any Ejipta.\u201d",
        "18": "Koa nasain\u2019Andriamanitra nanodidina ny vahoaka, nanaraka ny lalana mankany amin\u2019ny tany efitry ny Ranomasina Mena. Nilahatra toy ny tafika ny zanak\u2019Israely rehefa niakatra avy tany Ejipta.",
        "19": "Ary nentin\u2019i Mosesy niaraka taminy ny taolambalon\u2019i Josefa, satria i Josefa efa nampianiana mafy ny zanak\u2019Israely hoe: \u201cTsy maintsy hitsinjo anareo Andriamanitra, ka ento miakatra miaraka aminareo hiala at\u1ef3 ny taolambaloko.\u201d",
        "20": "Dia niala tao Sokota izy ireo ka nitoby tany Etama, teo an-tsisin\u2019ny tany efitra.",
        "21": "Ary nandeha teo alohan\u2019ny vahoaka i Jehovah, ka nitari-dalana azy tao anatin\u2019ny andry rahona nandritra ny andro, sady nanazava azy tao anaty andry afo nandritra ny alina, mba handehanan\u2019izy ireo andro aman\u2019alina.",
        "22": "Koa tsy niala teo alohan\u2019ny vahoaka ny andry rahona nandritra ny andro, ary ny andry afo nandritra ny alina."
    },
    "14": {
        "1": "Ary hoy i Jehovah tamin\u2019i Mosesy:",
        "2": "\u201cIlazao ny zanak\u2019Israely mba hiverina, ka hitoby eo akaikin\u2019i Pihahirota, izay eo anelanelan\u2019i Migdola sy ny ranomasina tandrifin\u2019i Bala-zefona. Tandrifin\u2019io no hitobianareo eo akaikin\u2019ny ranomasina.",
        "3": "Dia tsy maintsy hilaza momba ny zanak\u2019Israely i Farao hoe: \u2018Mivenjivenjy fotsiny tsy mahita lalana ireo, ary voahidin\u2019ny tany efitra.\u2019",
        "4": "Dia avelako hikiribiby amin\u2019ny heviny i Farao ka tsy maintsy hanenjika an\u2019ireo izy. Koa hahazo voninahitra aho noho ny amin\u2019i Farao sy ny tafiny rehetra. Ary ho fantatry ny Ejipsianina tokoa fa izaho no Jehovah.\u201d Dia nataon\u2019ny zanak\u2019Israely izany.",
        "5": "Dia nisy nilaza tamin\u2019ny mpanjakan\u2019i Ejipta hoe lasa nandositra ny vahoaka. Koa avy hatrany dia niova hevitra momba ny vahoaka i Farao sy ny mpanompony, ka nanao hoe: \u201cFa inona ity nataontsika no dia nalefantsika tsy hanompo antsika intsony ny zanak\u2019Israely?\u201d",
        "6": "Koa nomanin\u2019i Farao ny kalesin\u2019adiny, ary nentiny niaraka taminy ny olony.",
        "7": "Dia nitondra kalesy voafantina eninjato izy, niaraka tamin\u2019ny kalesy hafa rehetra tao Ejipta. Ary miaramila mpiady no nitaingina an\u2019ireo kalesy.",
        "8": "Koa navelan\u2019i Jehovah hikiribiby tamin\u2019ny heviny i Farao mpanjakan\u2019i Ejipta. Dia nanenjika ny zanak\u2019Israely izy, tamin\u2019ny zanak\u2019Israely nivoaka tamim-pandresena * avy tany Ejipta.",
        "9": "Eny, nanenjika azy ireo ny Ejipsianina. Ary ny soavaly rehetra izay nitarika ny kalesin\u2019i Farao, mbamin\u2019ny mpitaingin-tsoavaliny sy ny tafiny, dia nahatratra ny zanak\u2019Israely nitoby teo akaikin\u2019ny ranomasina, teo akaikin\u2019i Pihahirota, tandrifin\u2019i Bala-zefona.",
        "10": "Ary rehefa nihananakaiky i Farao, dia nanopy ny masony ny zanak\u2019Israely, ka indreny ny Ejipsianina fa nanenjika azy. Koa natahotra be ny zanak\u2019Israely, ka nitaraina mafy tamin\u2019i Jehovah.",
        "11": "Dia niteny tamin\u2019i Mosesy izy ireo hoe: \u201cTsy misy toeram-pandevenana mihitsy angaha any Ejipta, no nentinao ho faty at\u1ef3 an-tany efitra at\u1ef3 izahay? Fa inona ity nataonao taminay? Fa maninona no nentinao niala tany Ejipta izahay?",
        "12": "Tsy izao ve ilay teninay taminao tany Ejipta hoe: \u2018Avelao amin\u2019izao ihany izahay, hanompoanay ny Ejipsianina?\u2019 Fa aleonay manompo ny Ejipsianina toy izay ho faty at\u1ef3 an-tany efitra at\u1ef3.\u201d",
        "13": "Dia hoy i Mosesy tamin\u2019ny vahoaka: \u201cAza matahotra. Mijoroa, ka jereo ny famonjen\u2019i Jehovah izay hataony ho anareo anio. Fa ireo Ejipsianina hitanareo androany ireo, dia tsy ho hitanareo intsony mihitsy.",
        "14": "I Jehovah mihitsy no hiady ho anareo, fa ianareo kosa hangina.\u201d",
        "15": "Ary hoy i Jehovah tamin\u2019i Mosesy: \u201cNahoana ianao no mitaraina amiko foana? Teneno ny zanak\u2019Israely mba hifindra lasy.",
        "16": "Ary ingao ny tehinao ka atsory eo ambonin\u2019ny ranomasina ny tananao. Dia saraho ny rano, mba hamakivaky eo afovoan\u2019ny ranomasina ny zanak\u2019Israely, ka handia tany maina.",
        "17": "Izaho kosa hamela ny Ejipsianina hikiribiby amin\u2019ny heviny, ka hiditra hanenjika ny zanak\u2019Israely izy. Dia hahazo voninahitra aho noho ny amin\u2019i Farao sy ny tafiny rehetra, mbamin\u2019ny kalesin\u2019adiny sy ny mpitaingin-tsoavaliny.",
        "18": "Ary ho fantatry ny Ejipsianina tokoa fa izaho no Jehovah, rehefa hahazo voninahitra aho noho ny amin\u2019i Farao sy ny kalesin\u2019adiny ary ny mpitaingin-tsoavaliny.\u201d",
        "19": "Ary ny anjelin\u2019ilay tena Andriamanitra, izany hoe ilay anjely nandeha teo alohan\u2019ny tobin\u2019ny Israely, dia lasa nankany aoriana. Niala tany alohan\u2019izy ireo koa ny andry rahona, ka nankany aoriana.",
        "20": "Koa nanjary teo anelanelan\u2019ny Ejipsianina sy ny Israely ny andry rahona, ka ny lafiny iray dia rahona sy haizina, fa ny lafiny iray kosa nirehitra foana nanazava ny alina. Ary tsy nifanatona ireo toby roa nandritra ny alina manontolo.",
        "21": "Dia natsotran\u2019i Mosesy teo ambonin\u2019ny ranomasina ny tanany. Ary rivo-mahery avy any atsinanana, izay nitsoka nandritra ny alina manontolo, no nentin\u2019i Jehovah nampihemotra ny ranomasina. Dia novany ho tany maina ny fanambanin\u2019ny ranomasina, ka nisaraka ny rano.",
        "22": "Tamin\u2019ny farany, dia nandia tany maina namakivaky teo afovoan\u2019ny ranomasina ny zanak\u2019Israely, ary toy ny manda teo ankavanany sy teo ankaviany ny rano.",
        "23": "Ary nanenjika azy ireo indray ny Ejipsianina. Koa niditra nanaraka azy ireo ho ao afovoan\u2019ny ranomasina avokoa ny soavalin\u2019i Farao sy ny kalesin\u2019adiny ary ny mpitaingin-tsoavaliny.",
        "24": "Ary tamin\u2019ny fiambenana maraina, dia nojeren\u2019i Jehovah avy tao amin\u2019ilay andry afo sady andry rahona ny tobin\u2019ny Ejipsianina, ka nataony nifanaritaka.",
        "25": "Ary nesoriny ny kodiaran\u2019ny kalesin\u2019ireo mba ho sarotra amin\u2019ireo ny hitondra azy. Koa hoy ny Ejipsianina: \u201cAndao handositra ny Israely, fa i Jehovah mihitsy no miady amin\u2019ny Ejipsianina ho an\u2019ireo.\u201d",
        "26": "Farany, dia hoy i Jehovah tamin\u2019i Mosesy: \u201cAtsory eo ambonin\u2019ny ranomasina ny tananao, mba hiverina ny rano ka hanarona ny Ejipsianina sy ny kalesin\u2019adiny ary ny mpitaingin-tsoavaliny.\u201d",
        "27": "Koa natsotran\u2019i Mosesy avy hatrany teo ambonin\u2019ny ranomasina ny tanany, ka nanomboka niverina tamin\u2019ny laoniny ny ranomasina rehefa nadiva ho maraina ny andro. Ny Ejipsianina kosa tamin\u2019izay efa teo am-pandosirana mba tsy hotsenain\u2019ny rano, kanjo nakifik\u2019i Jehovah hankao afovoan\u2019ny ranomasina izy ireo.",
        "28": "Ary niverina ny rano, ka nanarona ny kalesin\u2019ady sy ny mpitaingin-tsoavaly tao amin\u2019ny tafik\u2019i Farao rehetra, dia ireo nankao an-dranomasina nanaraka ny Israely. Dia tsy nisy niangana izy ireo na iray aza.",
        "29": "Fa ny zanak\u2019Israely kosa nandia tany maina teo afovoan\u2019ny ranomasina, ary ny rano dia toy ny manda teo ankavanany sy teo ankaviany.",
        "30": "Koa namonjy ny Israely tsy ho azon\u2019ny tanan\u2019ny Ejipsianina i Jehovah tamin\u2019iny andro iny. Ary hitan\u2019ny Israely ny fatin\u2019ny Ejipsianina niampatrampatra teny amoron-dranomasina.",
        "31": "Ary hitan\u2019ny Israely koa ny nampiasan\u2019i Jehovah hery lehibe hamelezana ny Ejipsianina. Dia natahotra an\u2019i Jehovah ny olona, sady nino an\u2019i Jehovah sy Mosesy mpanompony."
    },
    "15": {
        "1": "Tamin\u2019izay, dia nanao izao hira izao ho an\u2019i Jehovah i Mosesy sy ny zanak\u2019Israely: \u201cHihira ho an\u2019i Jehovah aho, fa nisandratra avo dia avo izy. Natsipiny tao an-dranomasina ny soavaly mbamin\u2019ny mpitaingina azy.",
        "2": "I Jah * no tanjako sy heriko, satria izy no mpamonjy ahy. Izy no Andriamanitro, ka hidera azy aho. Andriamanitry ny razako izy, ka hasandratro avo dia avo.",
        "3": "I Jehovah dia mpiady mahery. Jehovah no anarany.",
        "4": "Natsipiny tao an-dranomasina ny kalesin\u2019i Farao sy ny tafiny, Ary nilentika tao amin\u2019ny Ranomasina Mena ny kalazalahy tamin\u2019ny miaramila mpiadiny.",
        "5": "Nandifotra azy ireo ny rano manonja. Nilentika tao amin\u2019ny lalina tahaka ny vato izy ireo.",
        "6": "Mahery dia mahery ny tananao ankavanana, Jehovah \u00f4! Afaka manorotoro fahavalo ny tananao ankavanana, Jehovah \u00f4!",
        "7": "Ary noho ny haben\u2019ny fahambonianao, dia afaka mandavo an\u2019izay mitsangana hanohitra anao ianao. Avoakanao ny fahatezeranao mirehitra ka mandevona an\u2019ireny toy ny fandevona vodivary.",
        "8": "Fofonain\u2019ny vavoronao no nampivangongo ny rano. Dia tsy nihetsika ny rano, ka tonga toy ny tohodrano lehibe. Nivaingana teo afovoan\u2019ny ranomasina ny rano manonja.",
        "9": "Niteny ny fahavalo hoe: \u2018Hanenjika aho! Hahatratra aho! Hizara babo aho ka tsy hijanona raha tsy afa-po! Hanatsoaka ny sabatro aho! Horoahin\u2019ny tanako ireny!\u2019",
        "10": "Ny fofonainao no nitsofanao ny ranomasina ka nanafotra azy ireo izany. Nilentika toy ny firaka nalatsaka tao amin\u2019ny rano be izy ireo.",
        "11": "Iza amin\u2019ireo andriamanitra no tahaka anao, Jehovah \u00f4? Iza no tahaka anao izay fara tampony amin\u2019ny fahamasinana, Eny, Ilay tokony hatahorana ka hanaovana hira fiderana, eny, Ilay manao zava-mahagaga maro?",
        "12": "Naninjitra ny tananao ankavanana ianao, ka natelin\u2019ny tany izy ireo.",
        "13": "Tamin-katsaram-panahy no nitondranao ny vahoaka navotanao. Ary amin\u2019ny herinao no hitarihanao azy ho any amin\u2019ny fonenanao masina.",
        "14": "Handre izany ireo firenena ka hitebiteby. Hanaintaina toy ny vehivavy mihetsi-jaza ny mponin\u2019i Filistia.",
        "15": "Amin\u2019izay fotoana izay, dia tena hivarahontsana ny lehibem-pokon\u2019i Edoma. Ary ho tora-kovitra ny mpitondra jadon\u2019i Moaba. Ho kivy tokoa ny mponina rehetra any Kanana.",
        "16": "Hatahotra sy hihorohoro izy ireo. Tsy hihetsika toy ny vato izy ireo, noho ny herin\u2019ny sandrinao, Mandra-pandalon\u2019ny olonao Jehovah \u00f4, Eny, mandra-pandalon\u2019ny vahoaka noforoninao.",
        "17": "Hitondra azy ireo ianao ka hampitoetra * azy eo amin\u2019ny tendrombohitra lovanao, Izay fonenana efa nomaninao honenanao, Jehovah \u00f4, Eny, toerana masina naorin\u2019ny tananao, Jehovah \u00f4!",
        "18": "Hanjaka i Jehovah mandritra ny fotoana tsy voafetra, eny, mandrakizay.",
        "19": "Rehefa niditra tao an-dranomasina ny soavalin\u2019i Farao sy ny kalesin\u2019adiny ary ny mpitaingin-tsoavaliny, Dia naverin\u2019i Jehovah ny rano mba hanafotra azy ireo. Ny zanak\u2019Israely kosa nandia tany maina teo afovoan\u2019ny ranomasina.\u201d",
        "20": "Ary naka ampongatapaka i Miriama mpaminanivavy, anabavin\u2019i Arona. Nivoaka nanaraka azy koa ny vehivavy rehetra, nitondra ampongatapaka sady nandihy.",
        "21": "Ary namaly ny hiran\u2019ireo lehilahy i Miriama, ka nanao hoe: \u201cMihir\u00e0 ho an\u2019i Jehovah, fa nisandratra avo dia avo izy. Natsipiny tao an-dranomasina ny soavaly mbamin\u2019ny mpitaingina azy.\u201d",
        "22": "Taorian\u2019izay, dia nasain\u2019i Mosesy niala teo amin\u2019ny Ranomasina Mena ny Israely ka nivoaka nankany an-tany efitr\u2019i Sora. Ary nandeha telo andro tany an-tany efitra izy ireo, kanefa tsy nahita rano.",
        "23": "Tonga tany Mara izy ireo tamin\u2019ny farany, nefa tsy afaka nisotro ny rano tao satria nangidy ny rano. Koa nataon\u2019i Mosesy hoe Mara ny anaran\u2019ilay toerana.",
        "24": "Dia nanomboka nimenomenona tamin\u2019i Mosesy ny vahoaka, ka nanao hoe: \u201cInona no hosotroinay?\u201d",
        "25": "Ary nitaraina mafy tamin\u2019i Jehovah i Mosesy. Koa nisy hazo naniry natoron\u2019i Jehovah azy. Dia natsipin\u2019i Mosesy tao anaty rano ilay izy ka nanjary mamy ny rano. Teo Izy no nametraka fitsipika sy lal\u00e0na ho azy ireo, ary teo koa Izy no nizaha toetra azy ireo.",
        "26": "Ary hoy koa Izy: \u201cRaha mihaino tsara ny feon\u2019i Jehovah Andriamanitrareo ianareo, ary manao izay mahitsy eo imasony ka tena mihaino ny didiny sy mitandrina ny fitsipiny rehetra, dia tsy hisy halefako aminareo ny aretina nalefako tamin\u2019ny Ejipsianina, fa izaho no Jehovah izay manasitrana anareo.\u201d",
        "27": "Taorian\u2019izay, dia tonga tany Elima izy ireo. Nisy loharano roa ambin\u2019ny folo sy hazo palmie fitopolo tany, ka nitoby teo amoron-drano izy ireo."
    },
    "16": {
        "1": "Ary niala tao Elima ny vahoaka manontolo, dia ny zanak\u2019Israely. Farany, dia tonga tany an-tany efitr\u2019i Sina, izay eo anelanelan\u2019i Elima sy Sinay izy ireo, tamin\u2019ny andro fahadimy ambin\u2019ny folon\u2019ny volana faharoa, taorian\u2019ny nivoahany avy tany Ejipta.",
        "2": "Ary nimenomenona tamin\u2019i Mosesy sy Arona tany an-tany efitra ny vahoaka manontolo, dia ny zanak\u2019Israely.",
        "3": "Ary hoy foana izy ireo tamin\u2019izy mirahalahy: \u201cNaleonay ihany matin\u2019ny tanan\u2019i Jehovah tany Ejipta, tamin\u2019izahay nipetraka teo akaikin\u2019ny vilanin-kena, sady nihinana izay mofo laninay. Fa nentinareo nankat\u1ef3 an-tany efitra at\u1ef3 izahay, mba hahafaty mosary an\u2019ity fiangonana manontolo ity.\u201d",
        "4": "Dia hoy i Jehovah tamin\u2019i Mosesy: \u201cHandrotsaka mofo ho anareo avy any an-danitra aho. Ary hivoaka haka izay laniny isan\u2019andro ny tsirairay, mba hizahako toetra azy raha handeha amin\u2019ny lal\u00e0ko izy, na tsia.",
        "5": "Ary amin\u2019ny andro fahenina, dia hokarakarain\u2019izy ireo izay azony, ary tokony ho avo roa heny noho izay alainy isan\u2019andro izany.\u201d",
        "6": "Koa hoy i Mosesy sy Arona tamin\u2019ny zanak\u2019Israely rehetra: \u201cRahariva, dia ho fantatrareo tokoa fa i Jehovah no nitondra anareo nivoaka avy tany Ejipta.",
        "7": "Ary rahampitso maraina, dia ho hitanareo tokoa ny voninahitr\u2019i Jehovah, satria henony ny fimenomenonanareo tamin\u2019i Jehovah. Fa izahay moa no iza no imenomenonanareo?\u201d",
        "8": "Hoy koa i Mosesy: \u201cHo hitanareo tokoa izany rehefa homen\u2019i Jehovah hena ianareo amin\u2019ny takariva, ary mofo araka izay laninareo amin\u2019ny maraina, satria henon\u2019i Jehovah ny fimenomenonanareo aminy. Fa izahay moa no iza? Tsy izahay ange no imenomenonanareo fa i Jehovah e!\u201d",
        "9": "Dia hoy i Mosesy tamin\u2019i Arona: \u201cIzao lazaina amin\u2019ny vahoaka manontolo, dia ny zanak\u2019Israely: \u2018Manat\u00f2na eo anatrehan\u2019i Jehovah, fa efa henony ny fimenomenonanareo.\u2019\u201d",
        "10": "Ary raha vao niteny tamin\u2019ny vahoaka manontolo i Arona, eny, tamin\u2019ny zanak\u2019Israely, dia nitodika nanatrika ny tany efitra izy ireo, ary io fa niseho teo amin\u2019ny rahona ny voninahitr\u2019i Jehovah.",
        "11": "Ary hoy koa i Jehovah tamin\u2019i Mosesy:",
        "12": "\u201cEfa reko ny fimenomenonan\u2019ny zanak\u2019Israely, ka teneno izy ireo hoe: \u2018Hihinan-kena ianareo eo anelanelan\u2019ny takariva roa, * ary ho voky mofo ianareo amin\u2019ny maraina. Dia ho fantatrareo tokoa fa izaho no Jehovah Andriamanitrareo.\u2019\u201d",
        "13": "Koa nanomboka niakatra ny papelika * tamin\u2019ny takariva ka nanenika ny toby. Ary nisy ando manodidina ny toby nony maraina.",
        "14": "Lasa etona ilay ando avy eo, ary nisy zavatra manify mikarepoka tany an-tany efitra, dia zavatra toy ny ranomandry mitsiratsiraka teny amin\u2019ny tany.",
        "15": "Rehefa nahita izany ny zanak\u2019Israely, dia nifanontany hoe: \u201cFa inona ireny?\u201d Tsy fantany mantsy hoe inona ilay izy. Koa hoy i Mosesy taminy: \u201cMofo nomen\u2019i Jehovah ho sakafonareo ireny.",
        "16": "Izao no teny nandidian\u2019i Jehovah: \u2018Aoka haka izay laniny ny olona tsirairay. Eran\u2019ny omera * isan\u2019olona no alaivo, araka ny isan\u2019ny olona * ao amin\u2019ny tranolainareo avy.\u2019\u201d",
        "17": "Koa naka tokoa ny zanak\u2019Israely. Samy nanangona izy ireo: Ny an\u2019ny sasany betsaka ary ny an\u2019ny sasany kely.",
        "18": "Rehefa nafatran\u2019izy ireo tamin\u2019ny omera anefa izany, dia tsy nanana ambiny izay nanangona betsaka, ary tsy hoe tsy ampy ny an\u2019izay nanangona kely. Naka izay laniny ny tsirairay.",
        "19": "Dia hoy i Mosesy tamin\u2019izy ireo: \u201cAoka tsy hisy hamela ambiny ho tratran\u2019ny andro maraina.\u201d",
        "20": "Tsy nihaino an\u2019i Mosesy anefa izy ireo. Koa rehefa nisy namela ambiny ho tratran\u2019ny andro maraina, dia namoaka olitra izany ary maimbo, ka tezitra tamin\u2019izy ireo i Mosesy.",
        "21": "Taorian\u2019izay, dia naka izay laniny avy ny olona, isa-maraina. Ary nitsonika ilay izy tamin\u2019ny mitataovovonana.",
        "22": "Ary tamin\u2019ny andro fahenina dia naka mofo avo roa heny izy ireo, izany hoe, indroan\u2019ny omera isan\u2019olona. Koa tonga nilaza izany tamin\u2019i Mosesy ny mpiadidy rehetra teo amin\u2019ny vahoaka.",
        "23": "Dia hoy i Mosesy: \u201cIzay mihitsy no nolazain\u2019i Jehovah. Hisy fankalazana sabata rahampitso, dia sabata masina ho an\u2019i Jehovah. Koa ataovy ao anaty lafaoro izay azonareo masahina ao, ary andrahoy izay azonareo andrahoina, ary izay ambiny rehetra dia tehirizo ho anareo ho zavatra tokony hotehirizina mandra-maraina.\u201d",
        "24": "Notehirizin\u2019izy ireo mandra-maraina tokoa izany, araka izay nandidian\u2019i Mosesy. Ary tsy maimbo izany sady tsy namoaka olitra.",
        "25": "Dia hoy i Mosesy: \u201cHano androany io, satria sabata ho an\u2019i Jehovah androany, ka tsy hahita azy io eny an-tsaha ianareo.",
        "26": "Enina andro ianareo no haka azy io, fa sabata kosa ny andro fahafito ka tsy hisy.\u201d",
        "27": "Mbola nisy olona nivoaka mba haka izany ihany anefa tamin\u2019ny andro fahafito, fa tsy nahita mihitsy.",
        "28": "Koa hoy i Jehovah tamin\u2019i Mosesy: \u201cMandra-pahoviana ianareo no handa tsy hitandrina ny didiko sy ny lal\u00e0ko?",
        "29": "Tadidio fa nanome anareo ny sabata i Jehovah! Izany no anomezany anareo mofo ampy roa andro amin\u2019ny andro fahenina. Koa samia mipetraka any amin\u2019ny fonenany avy, ary aoka tsy hisy hivoaka avy ao amin\u2019izay misy azy amin\u2019ny andro fahafito.\u201d",
        "30": "Ary nanomboka nitandrina ny sabata tamin\u2019ny andro fahafito ny vahoaka.",
        "31": "Dia niantso azy io hoe \u201cmana\u201d ny taranak\u2019Israely. Fotsy tahaka ny voan-kotimila ny mana, ary ny tsirony dia toy ny an\u2019ny mofo fisaka misy tantely.",
        "32": "Ary hoy i Mosesy: \u201cIzao no teny nandidian\u2019i Jehovah: \u2018Mak\u00e0 mana eran\u2019ny omera mba hotehirizina foana hatrany amin\u2019ny taranakareo fara mandimby, mba hahitan\u2019izy ireo ny mofo nomeko hohaninareo tat\u1ef3 an-tany efitra, fony aho nitondra anareo nivoaka avy tany Ejipta.\u2019\u201d",
        "33": "Koa hoy i Mosesy tamin\u2019i Arona: \u201cMak\u00e0 siny ka asio mana eran\u2019ny omera, ary apetraho eo anatrehan\u2019i Jehovah mba hotehirizina foana hatrany amin\u2019ny taranakareo fara mandimby.\u201d",
        "34": "Dia napetrak\u2019i Arona teo anoloan\u2019ny Tenin\u2019ny Vavolombelona izany mba ho zavatra tokony hotehirizina, araka izay nandidian\u2019i Jehovah an\u2019i Mosesy.",
        "35": "Ary nihinana mana nandritra ny efapolo taona ny zanak\u2019Israely, mandra-pahatongany tany amin\u2019izay tany nisy mponina. Ny mana no sakafon\u2019izy ireo mandra-pahatongany tany amin\u2019ny sisin\u2019ny tany Kanana.",
        "36": "Ampahafolon\u2019ny efaha * ny eran\u2019ny omera."
    },
    "17": {
        "1": "Ary niala tao an-tany efitr\u2019i Sina ny vahoaka manontolo, dia ny zanak\u2019Israely, ka nozarazarain\u2019izy ireo ho ampahany maromaro ny lalany, araka ny baikon\u2019i Jehovah. Koa nitoby tao Refidima ny vahoaka, nefa tsy nisy rano hosotroiny tao.",
        "2": "Ary nila ady tamin\u2019i Mosesy ny vahoaka, ka nanao hoe: \u201cOmeo rano izahay hosotroinay.\u201d Dia hoy i Mosesy: \u201cFa nahoana ianareo no mila ady amiko? Nahoana ianareo no tsy mitsahatra mitsapa toetra an\u2019i Jehovah?\u201d",
        "3": "Ary main\u2019ny hetaheta ny vahoaka, ka nimenomenona tamin\u2019i Mosesy foana hoe: \u201cFa maninona no nentinao niakatra avy tany Ejipta izahay mba hahafatin\u2019ny hetaheta anay sy ny zanakay ary ny biby fiompinay?\u201d",
        "4": "Farany, dia nitaraina mafy tamin\u2019i Jehovah i Mosesy hoe: \u201cInona no hataoko amin\u2019ity vahoaka ity? Raha izao no mitohy, dia hitora-bato ahy mihitsy ireo!\u201d",
        "5": "Dia hoy i Jehovah tamin\u2019i Mosesy: \u201cMandalova eo anatrehan\u2019ny vahoaka, ka mak\u00e0 vitsivitsy amin\u2019ny anti-panahin\u2019ny Israely hiaraka aminao. Ary ataovy an-tanana ny tehinao, ilay nikapohanao ny Reniranon\u2019i Neily, ka mandehana.",
        "6": "Fa hitsangana eo anatrehanao aho, eo ambony harambato ao Horeba. Ary kapohy ny harambato, dia hisy rano hivoaka avy ao, ary hosotroin\u2019ny olona izany.\u201d Dia nataon\u2019i Mosesy teo imason\u2019ny anti-panahin\u2019ny Israely izany.",
        "7": "Koa nantsoiny hoe Masa sy Meriba ilay toerana, satria nila ady tamin\u2019i Mosesy ny zanak\u2019Israely, sady nitsapa toetra an\u2019i Jehovah ka niteny hoe: \u201cFa eto amintsika ve i Jehovah sa tsy eto e?\u201d",
        "8": "Ary tonga ny Amalekita ka niady tamin\u2019ny Israely tao Refidima.",
        "9": "Koa hoy i Mosesy tamin\u2019i Josoa: \u201cMifidiana lehilahy hiady ho antsika, ka mivoaha hiady amin\u2019ny Amalekita. Ary ho eny an-tampon-kavoana aho rahampitso, sady hataoko an-tanana ny tehin\u2019Andriamanitra.\u201d",
        "10": "Dia nanao araka izay nolazain\u2019i Mosesy i Josoa, ka niady tamin\u2019ny Amalekita. Ary niakatra teny an-tampon-kavoana i Mosesy sy Arona ary Hora.",
        "11": "Ary raha vao nampiakarin\u2019i Mosesy ny tanany, dia nahery ny Israelita. Fa raha vao nampidininy kosa ny tanany, dia ny Amalekita no nahery.",
        "12": "Ary nony vizana ny tanan\u2019i Mosesy, dia nalain\u2019i Arona sy Hora ny vato ka nataony teo ambanin\u2019i Mosesy, ary iny no nipetrahan\u2019i Mosesy. Ary nanohana ny tanany roa izy roa lahy, ka i Arona teo an-daniny ary i Hora teo an-kilany, mba tsy hihetsehan\u2019ny tanan\u2019i Mosesy mandra-pilentiky ny masoandro.",
        "13": "Koa resin\u2019i Josoa tamin\u2019ny lelan-tsabatra i Amaleka sy ny vahoakany.",
        "14": "Dia hoy i Jehovah tamin\u2019i Mosesy: \u201cSoraty ao amin\u2019ny boky izao ho fahatsiarovana, sady lazao amin\u2019i Josoa hoe: \u2018Hofafako tanteraka tsy ho eny ambanin\u2019ny lanitra ny fahatsiarovana ny Amalekita.\u2019\u201d",
        "15": "Ary nanorina alitara i Mosesy ka nomeny anarana hoe Jehovah-nis\u1ef3.",
        "16": "Fa hoy izy: \u201cMisy tanana manohitra ny seza fiandrianan\u2019i Jah, ka hiady amin\u2019ny Amalekita hatramin\u2019ny taranany fara mandimby i Jehovah.\u201d"
    },
    "18": {
        "1": "Ary ren\u2019i Jetro, mpisorona tany Midianina sady rafozandahin\u2019i Mosesy, ny zava-drehetra nataon\u2019Andriamanitra ho an\u2019i Mosesy sy ny Israely olony, dia ny namoahan\u2019i Jehovah ny Israely tany Ejipta.",
        "2": "Koa taorian\u2019ny nandefasana an\u2019i Zipora vadin\u2019i Mosesy, dia nentin\u2019i Jetro rafozan\u2019i Mosesy i Zipora",
        "3": "sy ny zanany roa lahy. Gersoma no nataon\u2019i Mosesy anaran\u2019ny iray, fa hoy izy: \u201cSatria lasa vahiny monina at\u1ef3 an-tanin\u2019olona aho.\u201d",
        "4": "Eliezera kosa no nataony anaran\u2019ny iray, fa hoy izy: \u201cSatria Andriamanitry ny razako no mpanampy ahy, noho izy namonjy ahy tsy ho azon\u2019ny sabatr\u2019i Farao.\u201d",
        "5": "Dia lasa i Jetro rafozany mbamin\u2019ny vady aman-janak\u2019i Mosesy, nankany amin\u2019i Mosesy tany amin\u2019ilay tany efitra nilasiany, teo amin\u2019ny tendrombohitr\u2019ilay tena Andriamanitra.",
        "6": "Dia nampilaza tamin\u2019i Mosesy izy hoe: \u201cTonga at\u1ef3 aminao izaho Jetro rafozanao, miaraka amin\u2019ny vadinao mbamin\u2019ny zanany roa lahy.\u201d",
        "7": "Koa nivoaka hitsena azy avy hatrany i Mosesy, ka niankohoka ary nanoroka azy. Dia nifampiarahaba teo izy mianaka, ary niditra tao an-tranolay avy eo.",
        "8": "Ary notantarain\u2019i Mosesy tamin-drafozany izay rehetra nataon\u2019i Jehovah tamin\u2019i Farao sy Ejipta noho ny amin\u2019ny Israely, mbamin\u2019ny fahoriana rehetra nanjo azy ireo teny an-dalana, ary ny namonjen\u2019i Jehovah azy ireo na teo aza izany.",
        "9": "Dia faly i Jetro noho ny soa rehetra nataon\u2019i Jehovah ho an\u2019ny Israely, tamin\u2019ny namonjeny azy teo an-tanan\u2019ny Ejipsianina.",
        "10": "Koa hoy izy: \u201cHisaorana anie i Jehovah, izay namonjy anareo teo an-tanan\u2019ny Ejipsianina sy teo an-tanan\u2019i Farao, sady namonjy ny vahoaka teo ambany fifehezan\u2019ny Ejipsianina!",
        "11": "Fantatro izao fa lehibe noho ny andriamanitra rehetra i Jehovah, rehefa jerena ny nanjo ny Ejipsianina izay nanao tsinontsinona ny Israelita.\u201d",
        "12": "Dia naka * fanatitra dorana sy sorona ho an\u2019Andriamanitra i Jetro, rafozan\u2019i Mosesy. Ary tonga mba hiara-misakafo aminy teo anatrehan\u2019Andriamanitra, * i Arona sy ny anti-panahy rehetran\u2019ny Israely.",
        "13": "Nipetraka toy ny mahazatra mba hitsara ny vahoaka i Mosesy, ny ampitson\u2019iny. Ary nijajirika teo anoloany ny vahoaka, nanomboka tamin\u2019ny maraina ka mandra-paharivan\u2019ny andro.",
        "14": "Dia nahita izay rehetra nataon\u2019i Mosesy ho an\u2019ny vahoaka ny rafozany, ka hoy izy: \u201cInona ity asa ataonao ho an\u2019ny vahoaka ity? Nahoana no ianao irery no mipetraka mandrakariva, ary ny olona rehetra mijajirika eo anatrehanao, manomboka amin\u2019ny maraina ka mandra-paharivan\u2019ny andro?\u201d",
        "15": "Dia hoy i Mosesy taminy: \u201cSatria tonga eto amiko foana ny olona mba hanontany an\u2019Andriamanitra.",
        "16": "Rehefa misy raharaha mampifanolana azy, dia entiny eto amiko. Dia mitsara ny andaniny sy ny ankilany aho, ary mampahafantatra ny didim-pitsarana sy ny lal\u00e0n\u2019Andriamanitra.\u201d",
        "17": "Dia hoy ny rafozany: \u201cTsy mety izao fomba fiasanao izao.",
        "18": "Tena ho reraka ianao sy ity vahoaka miaraka aminao ity, satria mavesatra loatra aminao io asa io, ka tsy ho vitanao irery.",
        "19": "Koa henoy aho fa hanoro hevitra anao, ary homba anao anie Andriamanitra: Aoka ianao no hisolo tena ny vahoaka eo anatrehan\u2019Andriamanitra, sy hitondra ny raharaha eo anatrehan\u2019Andriamanitra.",
        "20": "Ary ampianaro azy ireo ny fitsipika sy ny lal\u00e0na, ary ampahafantaro azy ny lalana tokony halehany sy ny asa tokony hataony.",
        "21": "Mifantena anefa lehilahy eo anivon\u2019ny olona rehetra, dia lehilahy mahay, matahotra an\u2019Andriamanitra, azo itokisana, ary tsy tia tombony azo amin\u2019ny tsy rariny. Dia tendreo izy ireo ho lehiben\u2019ny arivo, sy lehiben\u2019ny zato, sy lehiben\u2019ny dimampolo, ary lehiben\u2019ny folo.",
        "22": "Ary izy ireo no hitsara ny vahoaka rehefa ilaina, ka ny raharaha lehibe rehetra hoentiny eo aminao, fa ny raharaha madinika rehetra kosa hotsarainy ihany. Koa ataovy izay hahamaivana kokoa ny andraikitrao, ary aoka izy ireo hiara-miantsoroka izany aminao.",
        "23": "Raha izany no ataonao, ary Andriamanitra rahateo no nandidy anao, dia azo antoka fa ho zakanao io andraikitra io ary hilamin-tsaina ity vahoaka ity rehefa mody any amin\u2019ny fonenany avy.\u201d",
        "24": "Koa nankatoavin\u2019i Mosesy avy hatrany ny tenin-drafozany, ka narahiny daholo izay nolazainy.",
        "25": "Dia nifantina lehilahy mahay teo anivon\u2019ny Israely rehetra i Mosesy, ka nanendry azy ho lohandohany teo amin\u2019ny vahoaka, dia lehiben\u2019ny arivo, sy lehiben\u2019ny zato, sy lehiben\u2019ny dimampolo, ary lehiben\u2019ny folo.",
        "26": "Ary nitsara ny olona ireo, rehefa nilaina. Ny raharaha sarotra no nentiny tany amin\u2019i Mosesy, fa ny raharaha madinika rehetra kosa notsarainy ihany.",
        "27": "Taorian\u2019izay, dia naterin\u2019i Mosesy ny rafozany ka lasa nankany amin\u2019ny taniny."
    },
    "19": {
        "1": "Ary tonga tany an-tany efitr\u2019i Sinay ny zanak\u2019Israely ny androtr\u2019iny, tamin\u2019ny volana fahatelo taorian\u2019ny nivoahany avy tany Ejipta.",
        "2": "Ary niala tao Refidima izy ireo, dia nankany an-tany efitr\u2019i Sinay ka nilasy tany. Dia nitoby tany ny Israely, teo anoloan\u2019ny tendrombohitra.",
        "3": "Ary niakatra nankany amin\u2019Andriamanitra i Mosesy. Dia niantso azy avy teo amin\u2019ilay tendrombohitra i Jehovah, ka nanao hoe: \u201cIzao no holazainao amin\u2019ny taranak\u2019i Jakoba sy hoteneninao amin\u2019ny zanak\u2019Israely:",
        "4": "\u2018Hitanareo ny nataoko tamin\u2019ny Ejipsianina, mba hahafahako hitondra anareo tamin\u2019ny elatry ny voromahery sy hitarika anareo ho at\u1ef3 amiko.",
        "5": "Ary ankehitriny, raha mankat\u00f2 an-tsakany sy an-davany ny teniko ianareo ka tena manaja ny fifanekena hataoko aminareo, dia ho fananako manokana fidiko avy amin\u2019ny firenena hafa rehetra tokoa ianareo, satria ahy ny tany manontolo.",
        "6": "Ary ho fanjaka-mpisorona sy ho firenena masina ho ahy ianareo.\u2019 Ireo no teny holazainao amin\u2019ny zanak\u2019Israely.\u201d",
        "7": "Koa tonga i Mosesy ary nantsoiny ny anti-panahin\u2019ny vahoaka, ka nolazainy teo anatrehan\u2019izy ireo izany teny rehetra nandidian\u2019i Jehovah azy izany.",
        "8": "Dia namaly indray niredona ny olona rehetra hoe: \u201cVonona hanao izay rehetra nolazain\u2019i Jehovah izahay.\u201d Ary nentin\u2019i Mosesy avy hatrany tany amin\u2019i Jehovah ny tenin\u2019ny vahoaka.",
        "9": "Koa hoy i Jehovah tamin\u2019i Mosesy: \u201cHankeo aminao ao anaty rahona mainty aho, mba ho ren\u2019ny vahoaka aho rehefa miteny aminao, ary mba hino anao koa izy ireo mandritra ny fotoana tsy voafetra.\u201d Dia nentin\u2019i Mosesy tany amin\u2019i Jehovah ny tenin\u2019ny vahoaka.",
        "10": "Ary hoy koa i Jehovah tamin\u2019i Mosesy: \u201cMankanesa any amin\u2019ny vahoaka, ary hamasino izy ireo anio sy rahampitso, ary asaivo manasa ny lamba fitafiny.",
        "11": "Ary aoka izy ireo ho vonona ho amin\u2019ny andro fahatelo, satria hidina eo an-tendrombohitra Sinay, eo imason\u2019ny olona rehetra i Jehovah, amin\u2019ny andro fahatelo.",
        "12": "Ary asio fetra tsy azon\u2019ny vahoaka ihoarana manodidina ny tendrombohitra, ka teneno izy ireo hoe: \u2018Tandremo sao miakatra ao an-tendrombohitra na mikasika ny sisiny, fa hovonoina ho faty tokoa izay mikasika ny tendrombohitra.",
        "13": "Aza mikasika an\u2019izay manao izany anefa, fa toraho vato na tifiro amin\u2019ny zana-tsip\u00ecka izy. Hovonoina ho faty izy, na olona na biby.\u2019 Rehefa tsofina ny anjombona vita amin\u2019ny tandrok\u2019ondry, vao mahazo manatona ny tendrombohitra ny vahoaka.\u201d",
        "14": "Dia nidina avy tany an-tendrombohitra i Mosesy hankany amin\u2019ny vahoaka, ka nanamasina azy. Ary nanasa ny lamba fitafiny izy ireo.",
        "15": "Koa niteny taminy i Mosesy hoe: \u201cMiom\u00e0na mandritra ny telo andro. Ary aza manakaiky * vehivavy ianareo lehilahy.\u201d",
        "16": "Ary tamin\u2019ny andro fahatelo, nony maraina ny andro, dia nisy kotroka sy tselatra ary rahona matevina teo ambonin\u2019ny tendrombohitra, sady nisy feon\u2019anjombona naneno mafy be. Koa nangovitra ny rehetra tao an-toby.",
        "17": "Dia nentin\u2019i Mosesy nivoaka avy tao an-toby ny vahoaka mba hihaona amin\u2019Andriamanitra, ka nijoro teo am-pototry ny tendrombohitra.",
        "18": "Dia nidona-tsetroka ny Tendrombohitra Sinay iray manontolo, satria i Jehovah nidina teo amboniny tao anaty afo. Tsy nitsaha-niakatra ny setroka, toy ny setroky ny lafaoro fandoroana biriky. Ary nihovotrovotra mafy ilay tendrombohitra manontolo.",
        "19": "Rehefa nihamafy hatrany ny feon\u2019anjombona, dia niteny i Mosesy ary namaly azy tamin\u2019ny feo mafy Andriamanitra.",
        "20": "Koa nidina nankeo an-tampon\u2019ny Tendrombohitra Sinay i Jehovah. Ary nantsoin\u2019i Jehovah hankeo an-tampon-tendrombohitra i Mosesy, ka niakatra.",
        "21": "Dia hoy i Jehovah: \u201cMid\u00ecna, ary teneno ny olona sao mitady hihoatra ny fetra mba hankat\u1ef3 amin\u2019i Jehovah hijery, ka ho maro no ho faty.",
        "22": "Ary aoka hanamasina ny tenany koa ireo mpisorona mpankeo amin\u2019i Jehovah, sao hitroatra hamely azy i Jehovah.\u201d",
        "23": "Dia hoy i Mosesy tamin\u2019i Jehovah: \u201cTsy afaka miakatra et\u1ef3 an-tendrombohitra Sinay ny vahoaka, satria ianao no efa nampitandrina anay hoe: \u2018Asio fetra manodidina ny tendrombohitra ary hamasino izy io.\u2019\u201d",
        "24": "Hoy anefa i Jehovah taminy: \u201cMandehana aloha midina, ary miakara ka ento miaraka aminao i Arona. Aoka anefa ny mpisorona sy ny vahoaka tsy hitady hihoatra ny fetra mba hankat\u1ef3 amin\u2019i Jehovah, sao hitroatra hamely azy izy.\u201d",
        "25": "Koa nidina ho any amin\u2019ny vahoaka i Mosesy ka niteny taminy."
    },
    "20": {
        "1": "Ary nilaza ireto teny rehetra ireto Andriamanitra, ka nanao hoe:",
        "2": "\u201cIzaho no Jehovah Andriamanitrao izay nitondra anao nivoaka avy tany Ejipta, avy tany amin\u2019ny trano fanandevozana.",
        "3": "Aza manana andriamani-kafa hifandrafy amiko.",
        "4": "\u201cAza manao sary sokitra ho anao, na bikabikan-javatra mitovy amin\u2019izay eny amin\u2019ny lanitra ambony, na izay et\u1ef3 amin\u2019ny tany ambany, na izay any anaty rano ambanin\u2019ny tany.",
        "5": "Aza miankohoka eo anatrehan\u2019ireny, na manaiky ho voatarika hanompo azy, fa izaho Jehovah Andriamanitrao dia Andriamanitra mitaky ny hanompoana ahy irery ihany. Koa raha misy raim-pianakaviana mankahala ahy, dia hosaziko noho ny fahadisoany ny zanany sy ny zafikeliny ary ny zafiafiny.",
        "6": "Fa izay tia ahy sy mitandrina ny didiko kosa hanehoako hatsaram-panahy feno fitiavana, na dia hatramin\u2019ny taranaka faharivo aza.",
        "7": "\u201cAza manao tsinontsinona ny anaran\u2019i Jehovah Andriamanitrao, fa tsy havelan\u2019i Jehovah ho afa-maina izay manao tsinontsinona ny anarany.",
        "8": "\u201cAoka hotsarovana ny andro sabata mba hanamasinana azy io,",
        "9": "ka enina andro no hiasanao sy hanaovanao ny raharahanao rehetra.",
        "10": "Fa ny andro fahafito kosa sabata ho an\u2019i Jehovah Andriamanitrao. Aza manao asa na inona na inona ianao, na ny zanakao lahy, na ny zanakao vavy, na ny mpanompolahinao, na ny mpanompovavinao, na ny biby fiompinao, na ny vahiny monina ao an-tan\u00e0nanao.",
        "11": "Fa enina andro no nanaovan\u2019i Jehovah ny lanitra sy ny tany sy ny ranomasina ary ny zava-drehetra ao amin\u2019ireo, ary nanomboka nitsahatra izy tamin\u2019ny andro fahafito. Izany no antony nitahian\u2019i Jehovah ny andro sabata sy nanamasinany azy.",
        "12": "\u201cHajao ny rainao sy ny reninao mba ho lava andro iainana ianao, eo amin\u2019ny tany izay omen\u2019i Jehovah Andriamanitrao anao.",
        "13": "\u201cAza mamono olona.",
        "14": "\u201cAza manitsakitsa-bady.",
        "15": "\u201cAza mangalatra.",
        "16": "\u201cAza mijoro ho vavolombelona mandainga hiampanga ny mpiara-belona aminao.",
        "17": "\u201cAza mitsiriritra tranon\u2019olona. Aza mitsiriritra vadin\u2019olona, na mpanompolahin\u2019olona, na mpanompovaviny, na ombiny, na ampondrany, na inona na inona fananany.\u201d",
        "18": "Ary ren\u2019ny olona rehetra ny kotroka sy ny feon\u2019anjombona, sady hitany ny tselatra sy ny tendrombohitra nidona-tsetroka. Koa rehefa nandre sy nahita izany izy ireo, dia nangovitra ka nijanona teny lavidavitra teny.",
        "19": "Dia hoy izy ireo tamin\u2019i Mosesy: \u201cAleo ianao no miteny aminay, dia aoka izahay hihaino. Fa aoka tsy Andriamanitra no hiteny aminay sao ho faty izahay.\u201d",
        "20": "Koa hoy i Mosesy tamin\u2019ny olona: \u201cAza matahotra, fa mba hizahan-toetra anareo no nahatongavan\u2019Andriamanitra, ary mba hatahoranareo azy mandrakariva ka tsy hanotanareo.\u201d",
        "21": "Ary nijanona teny lavidavitra teny foana ny olona, fa i Mosesy kosa nanatona ny rahona mainty matevina, izay nisy an\u2019Andriamanitra.",
        "22": "Ary hoy koa i Jehovah tamin\u2019i Mosesy: \u201cIzao no holazainao amin\u2019ny zanak\u2019Israely: \u2018Hitanareo fa avy tany an-danitra no niresahako taminareo.",
        "23": "Koa aza manao andriamanitra volafotsy hifandrafy amiko, ary aza manao andriamanitra volamena ho anareo.",
        "24": "Alitara tany no ataovy ho ahy, ary ataovy sorona eo amboniny ny fanatitra dorana sy ny sorona iombonana atolotrao, dia ny ondrinao sy ny ombinao. Ary ho any aminao aho ka hitahy anao tokoa, any amin\u2019izay toerana rehetra hofidiko hahatsiarovana ny anarako.",
        "25": "Ary raha manorina alitara vato ho ahy ianao, dia aza atao amin\u2019ny vato voapaika izany, fa hanazimbazimba azy ianao raha mampiasa fandraka hanaovana azy.",
        "26": "Ary aza asiana tohatra hiakarana mankeo amin\u2019ny alitarako, sao ho hita eo amin\u2019ny alitara ny fitanjahanao.\u2019 *"
    },
    "21": {
        "1": "\u201cIreto avy ny didy havoaka amin\u2019ny fitsarana, ka tokony hampahafantarinao ny vahoaka:",
        "2": "\u201cRaha mividy mpanompolahy hebreo ianao, dia ho mpanompo mandritra ny enin-taona izy. Fa amin\u2019ny taona fahafito kosa, dia hiala izy ka ho olona afaka ary tsy handoa na inona na inona.",
        "3": "Raha irery izy no niditra, dia izy irery no hiala. Raha efa manambady kosa izy no niditra, dia hiala miaraka aminy ny vadiny.",
        "4": "Fa raha omen\u2019ny tompony vady izy, ka miteraka lahy na vavy aminy ravehivavy, dia ho fananan\u2019ny tompony ravehivavy sy ny zanany, fa ilay mpanompolahy irery no hiala.",
        "5": "Raha manizingizina anefa izy hoe: \u2018Tena tiako ny tompoko sy ny vady aman-janako, ka tsy te hiala aho ary tsy te ho olona afaka\u2019,",
        "6": "dia hoentin\u2019ny tompony manatona an\u2019Andriamanitra izy, ka hankininy eo amin\u2019ny varavarana na eo amin\u2019ny tol\u00e0na, ary hotevehiny amin\u2019ny haolo ny sofiny, dia ho mpanompony mandritra ny fotoana tsy voafetra izy.",
        "7": "\u201cAry raha misy lehilahy mivarotra ny zanany vavy ho mpanompo, dia tsy hitovy amin\u2019ny fomba ialan\u2019ny mpanompolahy ny fomba ialan-drazazavavy.",
        "8": "Raha tsy mahafinaritra ny tompony ilay mpanompovavy ka tsy alainy ho vadikely fa itadiavany olona hanavotra, dia tsy ho azony amidy amin\u2019ny hafa firenena izy, satria nofitahiny.",
        "9": "Ary raha ho an\u2019ny zanany lahy no nakany an\u2019ilay mpanompovavy, dia tsy maintsy omeny zo toy ny an\u2019ny zanakavavy izy.",
        "10": "Ary raha maka vady hafa koa razazalahy, dia tsy tokony hahenany ny sakafon\u2019ilay mpanompovavy sy ny fitafiany ary ny adidy amim-bady tokony hataony aminy.",
        "11": "Fa raha tsy omeny azy ireo zavatra telo ireo, dia hiala amin\u2019izao fotsiny ilay mpanompovavy fa tsy handoa vola.",
        "12": "\u201cIzay mamely olona ka mahafaty azy, dia tsy maintsy vonoina ho faty.",
        "13": "Fa raha tsy miafina mba hanafika kosa ny olona iray, nefa avelan\u2019Andriamanitra hahavita izany ny tanany, dia hanondro toerana azony andosirana aho.",
        "14": "Ary raha tezitra amin\u2019ny namany ny olona iray, ka manao hafetsena ary mamono azy, dia hosamborinao ilay olona na dia eo amin\u2019ny alitarako aza, ary hovonoina ho faty.",
        "15": "Ary izay olona mamely ny rainy sy ny reniny, dia tsy maintsy vonoina ho faty.",
        "16": "\u201cIzay maka olona an-keriny, dia tsy maintsy vonoina ho faty, na efa namidiny ilay olona na mbola tratra eo an-tanany.",
        "17": "\u201cIzay manozona ny rainy sy ny reniny, dia tsy maintsy vonoina ho faty.",
        "18": "\u201cRaha misy olona mifanditra, ka mamely amin\u2019ny vato na angady ny iray, nefa tsy maty ilay voa saingy tsy maintsy mijanona eo am-pandriana,",
        "19": "dia tsy hosazina ilay namely raha tafatsangana ilay voa ka mandehandeha mitondra tehina eny ivelany. Hanome onitra fotsiny ilay namely, noho ny fotoana very tsy niasan\u2019ilay namany mandra-pahasitrany tanteraka.",
        "20": "\u201cAry raha mikapoka ny mpanompolahiny na ny mpanompovaviny amin\u2019ny hazo ny olona iray, ka mahafaty azy, dia tsy maintsy sazina.",
        "21": "Tsy hisy sazy kosa anefa raha mbola velona iray andro na roa andro ilay mpanompo, satria volan\u2019ny tompony ihany izy.",
        "22": "\u201cRaha misy olona miady ka mahavoa vehivavy bevohoka, ary teraka tsy tonga volana ny zanany, nefa tsy misy maty vokatr\u2019izany, dia hampandoavina onitra ilay olona, araka izay takin\u2019ny vadin-dravehivavy. * Ary handoa izany amin\u2019ny alalan\u2019ny mpitsara izy.",
        "23": "Fa raha misy maty kosa vokatr\u2019izany, dia tsy maintsy manome aina * ho solon\u2019ny aina ianao,",
        "24": "maso ho solon\u2019ny maso, nify ho solon\u2019ny nify, tanana ho solon\u2019ny tanana, tongotra ho solon\u2019ny tongotra,",
        "25": "dorana ho solon\u2019ny nodorana, ratra ho solon\u2019ny ratra, kapoka ho solon\u2019ny kapoka.",
        "26": "\u201cAry raha mamely ny mason\u2019ny mpanompolahiny na ny mpanompovaviny ny olona iray, ka manimba ny masony, dia halefany handeha izy mba ho olona afaka. Izany no onitra noho ny masony.",
        "27": "Ary raha ny nifin\u2019ny mpanompolahiny na ny mpanompovaviny no afaka noho ny nataony, dia halefany handeha izy mba ho olona afaka. Izany no onitra noho ny nifiny.",
        "28": "\u201cAry raha misy omby manoto lehilahy na vehivavy ka maty ilay olona, dia tsy maintsy toraham-bato ilay omby ary tsy hohanina ny henany. Tsy hosazina kosa ny tompon\u2019omby.",
        "29": "Raha misy anefa omby efa zatra nanoto, ary efa nampitandremana ny tompony nefa tsy niambina azy, ka nahafaty lehilahy na vehivavy ilay omby, dia hotoraham-bato ilay omby ary hovonoina ho faty ny tompony.",
        "30": "Ary raha itakiana vidim-panavotana ny tompon\u2019omby, dia hanome izany izy hanavotana ny ainy, araka izay rehetra hotakina aminy.",
        "31": "Na nanoto zazalahy ilay omby na nanoto zazavavy, dia io didim-pitsarana io ihany no hampiharina amin\u2019ny tompon\u2019omby.",
        "32": "Ary raha nanoto mpanompolahy na mpanompovavy ilay omby, dia handoa sekely telopolo amin\u2019ny tompon\u2019ilay mpanompo, ny tompon\u2019omby. Ary hotoraham-bato kosa ilay omby.",
        "33": "\u201cAry raha misy olona manokatra lavaka, na olona mihady lavaka ary tsy manarona azy, ka misy omby na ampondra latsaka ao,",
        "34": "dia handoa onitra ny tompon\u2019ilay lavaka. Haloany amin\u2019ny tompom-biby ny vidin\u2019ilay biby, ary ho lasany ilay biby maty.",
        "35": "Ary raha misy omby mandratra ombin\u2019olona ka maty ilay omby naratra, dia hamidy ilay omby velona ka hozarain\u2019ireo tompon\u2019omby ny vidiny. Ary hozarainy koa ilay omby maty.",
        "36": "Na, raha misy omby fantatra fa efa zatra nanoto nefa tsy nambenan\u2019ny tompony, dia tsy maintsy manome onitra ilay tompony, ka omby ho solon\u2019ny omby, ary ho lasany ilay omby maty."
    },
    "22": {
        "1": "\u201cRaha misy olona mangalatra omby iray na ondry iray, ary mamono na mivarotra azy, dia hanome onitra omby dimy izy ho solon\u2019ilay omby, na ondry efatra ho solon\u2019ilay ondry. Halainy avy amin\u2019ny andian\u2019omby na andian\u2019ondry izany.",
        "2": "\u2014\u201cRaha misy mpangalatra tratra mamaky trano ary voavely ka maty, dia tsy ho meloka ho nandatsa-dra ilay namely.",
        "3": "Fa raha tratran\u2019ny masoandro miposaka ilay mpangalatra, dia ho meloka ho nandatsa-dra ilay namely.\u2014 \u201cTsy maintsy manome onitra ilay nangalatra. Raha tsy manana na inona na inona anefa izy, dia izy mihitsy no hamidy hanonerana izay nangalariny.",
        "4": "Raha tratra eny an-tanany izay nangalariny, na omby izany na ampondra na ondry, ary mbola velona, dia hanome onitra avo roa heny izy.",
        "5": "\u201cRaha misy olona mamela ny bibiny mpitondra entana hiraoka ahitra eny amin\u2019ny sahan\u2019olona na tanimboalobok\u2019olona, ka hohanin\u2019ilay biby ny voly eny amin\u2019ilay saha, dia homeny ho onitra izay tsara indrindra avy amin\u2019ny sahany na avy amin\u2019ny tanimboalobony.",
        "6": "\u201cRaha misy afo mitatra ka mahazo ny tsilo ary kilan\u2019ny afo ny vokatra efa vita amboara na ny vokatra eny an-tsaha na ny saha, dia tsy maintsy manonitra an\u2019izay may ilay nandrehitra ny afo.",
        "7": "\u201cRaha manome vola na zavatra hotehirizin\u2019ny namany ny olona iray, ka misy mangalatra ao an-tranon\u2019ilay namany izany, dia tokony hanome onitra avo roa heny ilay mpangalatra raha tratra.",
        "8": "Raha tsy tratra kosa izy, dia hoentina manatona an\u2019Andriamanitra ilay tompon-trano mba hahafantarana raha izy ihany no naka ny zavatr\u2019ilay namany.",
        "9": "Raha misy heloka atao mahakasika ny omby, na ampondra, na ondry, na akanjo, na inona na inona very, ka misy miteny hoe: \u2018Ity mihitsy ilay izy!\u2019, dia hoentina eo anatrehan\u2019Andriamanitra ny adin\u2019izy roa tonta. Koa ilay melohin\u2019Andriamanitra no hanome onitra avo roa heny ho an\u2019ilay namany.",
        "10": "\u201cRaha mametraka ampondra na omby na ondry na biby fiompy hafa any amin\u2019ny namany ny olona iray, ka maty ilay biby na manjary kilemaina, na misy maka an-tsokosoko,",
        "11": "dia hianiana amin\u2019ny anaran\u2019i Jehovah ilay nametrahana ny biby, fa tsy izy no nisompatra ny fananan\u2019ny namany. Dia hanaiky izany ilay tompom-biby, ary tsy hanome onitra ilay namany.",
        "12": "Raha nangalarina tao aminy kosa anefa izany, dia tokony hanome onitra ho an\u2019ny tompom-biby izy.",
        "13": "Raha noviravirain\u2019ny bibidia ilay biby, dia hoentiny ny fatin\u2019ilay biby, ho porofo. Tsy hanonitra an\u2019izay noviravirain\u2019ny bibidia izy.",
        "14": "\u201cRaha misy anefa olona mindrana biby amin\u2019ny namany, ka manjary kilemaina ilay izy na maty nefa tsy teo ilay tompony, dia tsy maintsy manome onitra ilay nindrana.",
        "15": "Raha teo anefa ny tompony, dia tsy hanome onitra izy. Raha nohofana ilay biby, dia efa tafiditra amin\u2019ny hofany izany.",
        "16": "\u201cRaha misy lehilahy manadala zazavavy virjiny mbola tsy manana fofombady, ka manao firaisana aminy, dia tsy maintsy maka azy ho vady ralehilahy ka mandoa vodiondry.",
        "17": "Raha mand\u00e0 mafy anefa ny rain-drazazavavy ka tsy manome azy ho an-dralehilahy, dia tokony haloan-dralehilahy ihany ny vodiondry fanome rehefa haka virjiny.",
        "18": "\u201cVonoy ho faty ny vehivavy mpilalao ody.",
        "19": "\u201cTsy maintsy vonoina ho faty izay manao firaisana amin\u2019ny biby.",
        "20": "\u201cIzay manao sorona ho an\u2019andriamani-kafa afa-tsy ho an\u2019i Jehovah irery ihany, dia hatokana haringana.",
        "21": "\u201cAza mampijaly na mampahory ny mpivahiny, fa ianareo koa efa mba mpivahiny tany Ejipta ihany.",
        "22": "\u201cAza mampahory ny vehivavy mpitondratena na ny kamboty ray.",
        "23": "Raha mampahory azy ianao ka mitaraina amiko izy, dia tena hohenoiko ny fitarainany.",
        "24": "Ary hirehitra tokoa ny fahatezerako ka hovonoiko amin\u2019ny sabatra ianareo, dia ho lasa mpitondratena ny vadinareo ary ho kamboty ray ny zanakareo.",
        "25": "\u201cRaha toa ianao mampisambo-bola ny oloko ory izay miara-monina aminao, dia aza manao toy ny mpanjana-bola. Aza mangataka zanabola aminy.",
        "26": "\u201cRaha alainao ho antoka ny fitafian\u2019ny namanao, dia tokony haverinao aminy izany rehefa milentika ny masoandro.",
        "27": "Fa iny ihany no mba firakofany, ary iny no lamba fitafy anaronany ny tenany. Koa inona no hoentiny matory? Dia hitaraina amiko izy, ka hohenoiko tokoa satria tsara fanahy aho.",
        "28": "\u201cAza manozona an\u2019Andriamanitra na ny mpiadidy eo amin\u2019ny firenenao.",
        "29": "\u201cAza misalasala manome avy amin\u2019ny vokatrao be dia be sy izay mihoatra avy amin\u2019ny famiazam-boalobokao sy ny famiazan\u2019olivanao. Tokony homenao ho ahy ny zanakao lahimatoa.",
        "30": "Izao no tokony hataonao amin\u2019ny omby aman\u2019ondrinao: Hiaraka amin-dreniny izy mandritra ny fito andro, fa amin\u2019ny andro fahavalo kosa dia homenao ho ahy.",
        "31": "\u201cTokony ho masina eo anatrehako ianareo. Ary aza mihinan-kena efa noviravirain\u2019ny bibidia tany an-tsaha, fa atsipazo ho an\u2019ny alika izany."
    },
    "23": {
        "1": "\u201cAza manely tsaho. Ary aza miandany amin\u2019ny ratsy fanahy ka mijoro ho vavolombelona mitetika ny hanao ratsy.",
        "2": "Aza manaraka ny maro mba hanao ratsy. Ary raha misy ady, dia aza mijoro ho vavolombelona mandainga hiandany amin\u2019ny maro mba hamadika ny rariny.",
        "3": "Raha manana ady ny mahantra, dia aoka tsy ho ny fahantrany no hahatonga anao homba azy.",
        "4": "\u201cRaha diso lalana ny ombin\u2019ny fahavalonao na ny ampondrany ka mifanena aminao, dia tokony haverinao any aminy.",
        "5": "Raha hitanao mivalampatra voatsindrin\u2019ny entana ny ampondran\u2019ny olona mankahala anao, dia aza ilaozana fotsiny ilay olona. Tsy maintsy manampy azy hanala ilay entana ianao.",
        "6": "\u201cRaha manana ady ny mahantra, dia aza amboamboarina ny didim-pitsarana.",
        "7": "\u201cHalaviro ny lainga. Ary aza mamono mahafaty ny tsy manan-tsiny sy ny olo-marina, fa izaho tsy hanambara ny ratsy fanahy ho marina.",
        "8": "\u201cAza mandray kolikoly, satria sady manajamba ny mason\u2019ny mahiratra ny kolikoly, no mety hamadika ny tenin\u2019olo-marina.",
        "9": "\u201cAry aza ampahorina ny mpivahiny, fa fantatrareo tsara izay tsapan\u2019ny mpivahiny, satria ianareo efa mba mpivahiny tany Ejipta ihany.",
        "10": "\u201cEnin-taona no hamafazanao voa eo amin\u2019ny taninao, sy hanangonanao vokatra avy aminy.",
        "11": "Fa amin\u2019ny taona fahafito kosa, dia tsy hovolenao ilay tany fa havelanao hiala sasatra, ka ny mahantra eo aminao no hihinana avy aminy. Ary izay tsy lanin\u2019ireo no hohanin\u2019ny bibidia. Izany no hataonao amin\u2019ny tanimboalobokao sy ny sahan\u2019olivanao.",
        "12": "\u201cEnina andro no hanaovanao ny asanao, fa amin\u2019ny andro fahafito kosa dia hitsahatra ianao, mba hiala sasatra ny ombinao sy ny ampondranao, ary mba haka aina ny zanaky ny mpanompovavinao mbamin\u2019ny vahiny monina eo aminao.",
        "13": "\u201cAry tandremo tsara izay rehetra nolazaiko taminareo. Ary aza manonona anaran\u2019andriamani-kafa. Tsy tokony ho re tononin\u2019ny vavanao izany.",
        "14": "\u201cIntelo isan-taona ianao no tokony hankalaza fety ho ahy.",
        "15": "Ankalazao ny fetin\u2019ny mofo tsy misy lalivay. Hihinana mofo tsy misy lalivay mandritra ny fito andro araka izay nandidiako anao ianao, amin\u2019ny fotoana voatondro amin\u2019ny volana Abiba, satria io no fotoana nivoahanao avy tany Ejipta. Ary aza misy mitondra tanam-polo rehefa mankeo anatrehako.",
        "16": "Ankalazao koa ny fetin\u2019ny fijinjana ny voaloham-bokatra, avy amin\u2019izay nisasaranao sy nafafinao tany an-tsaha. Ary ankalazao koa ny fetin\u2019ny fanangonam-bokatra atao amin\u2019ny faramparan\u2019ny taona, rehefa angoninao avy any an-tsaha ny vokatry ny fisasaranao.",
        "17": "Intelo isan-taona ny lehilahy rehetra eo aminareo no hiseho eo anatrehan\u2019i Jehovah, ilay tena Tompo.",
        "18": "\u201cAza ampiarahina amin-javatra misy lalivay ny ran\u2019ny sorona atolotra ho ahy. Ary aza tehirizina mandra-maraina ny tavin\u2019ny fanatitra atolotrao, rehefa manao fety ho ahy.",
        "19": "\u201cEnto mankao an-tranon\u2019i Jehovah Andriamanitrao ny tsara indrindra amin\u2019ny voaloham-bokatry ny taninao. \u201cAza mahandro zanak\u2019osy amin\u2019ny rononon-dreniny.",
        "20": "\u201cHaniraka anjely eo alohanao aho, mba hiambina anao eny an-dalana sy hitondra anao hiditra any amin\u2019ny toerana efa nomaniko.",
        "21": "Koa mitandrema tsara fa manana fahefana izy, ka ankatoavy ny teniny. Aza mikomy aminy, fa tsy hamela ny helokao izy, satria ao aminy ny anarako.",
        "22": "Raha mankat\u00f2 ny teniny an-tsakany sy an-davany anefa ianao ka tena manao izay rehetra holazaiko, dia ho fahavalon\u2019izay fahavalonao aho ary hampahory an\u2019izay mampahory anao.",
        "23": "Fa handeha eo alohanao ilay anjeliko ka hitondra anao ho any amin\u2019ny Amorita sy ny Hetita sy ny Perizita sy ny Kananita sy ny Hivita ary ny Jebosita, dia haringako tokoa ireo.",
        "24": "Ary aza miankohoka eo anatrehan\u2019ny andriamaniny na manaiky ho voatarika hanompo an\u2019ireny. Ary aza manao na inona na inona mitovy amin\u2019ireo andriamanitra nataony, fa tsy maintsy azeranao ireny ary tsy maintsy torotoroinao ny tsangambatony masina.",
        "25": "Manompoa an\u2019i Jehovah Andriamanitrao, dia hotahiny tokoa ny sakafonao sy ny ranonao. Ary hampanalaviriko anao ny aretina.",
        "26": "Tsy hisy vehivavy ho afa-jaza na ho momba eo amin\u2019ny taninao. Ary hataoko lava andro iainana ianao.",
        "27": "\u201cHalefako hialoha anao ny tahotra ahy, ka hataoko mifanaritaka ny firenena rehetra alehanao, ary hataoko mandositra eo anatrehanao ny fahavalonao * rehetra.",
        "28": "Halefako hialoha anao koa ny fahakiviana, ka izany no handroaka ny Hivita sy ny Kananita sy ny Hetita tsy ho eo anatrehanao.",
        "29": "Tsy horoahiko daholo ao anatin\u2019ny taona iray monja anefa izy ireo, sao ho lao ilay tany ka hihamaro hamely anao ny bibidia.",
        "30": "Fa horoahiko tsikelikely tsy ho eo anatrehanao izy ireo, mandra-pahatonganao ho maro be ka ho lasanao tokoa ilay tany.",
        "31": "\u201cAry hofaritako ny sisin-taninao, manomboka eo amin\u2019ny Ranomasina Mena ka hatramin\u2019ny ranomasin\u2019ny Filistinina, ary manomboka eo amin\u2019ny tany efitra ka hatramin\u2019ny Renirano. Hatolotro eo an-tananareo mantsy ny mponina ao amin\u2019ilay tany, ary horoahinareo tsy ho eo anatrehanareo izy ireo.",
        "32": "Aza manao fifanekena amin\u2019izy ireo na amin\u2019ny andriamaniny.",
        "33": "Tsy tokony honina ao amin\u2019ny taninao izy ireo, sao hahatonga anao hanota amiko. Raha sanatria manompo an\u2019ireo andriamaniny ianao, dia ho fandrika ho anao izany.\u201d"
    },
    "24": {
        "1": "Ary hoy Andriamanitra tamin\u2019i Mosesy: \u201cMiakara at\u1ef3 amin\u2019i Jehovah ianao sy Arona, Nadaba sy Abiho, ary fitopolo lahy amin\u2019ireo anti-panahin\u2019ny Israely, ka miankohofa raha mbola lavidavitra.",
        "2": "Ary i Mosesy irery no hanatona an\u2019i Jehovah, fa izy ireo kosa tsy tokony hanatona. Ary tsy tokony hiakatra miaraka amin\u2019i Mosesy ny vahoaka.\u201d",
        "3": "Dia tonga i Mosesy, ka nolazainy tamin\u2019ny vahoaka ny tenin\u2019i Jehovah rehetra sy ny didy rehetra havoaka amin\u2019ny fitsarana. Koa niara-niredona ny olona hoe: \u201cVonona hanao izay rehetra nolazain\u2019i Jehovah izahay.\u201d",
        "4": "Dia nosoratan\u2019i Mosesy ny teny rehetra nolazain\u2019i Jehovah. Ary nifoha maraina izy ka nanorina alitara teo am-pototry ny tendrombohitra, sady nanao tsangambato roa ambin\u2019ny folo mba hoenti-manondro ny foko roa ambin\u2019ny folon\u2019ny Israely.",
        "5": "Taorian\u2019izay, dia naniraka zatovolahy maromaro avy teo amin\u2019ny zanak\u2019Israely izy, ary nanolotra fanatitra dorana ireo sady namono omby ho sorona iombonana ho an\u2019i Jehovah.",
        "6": "Ary nalain\u2019i Mosesy ny antsasaky ny ra ka nataony tao anaty vilia baolina, ary ny antsasany kosa nafafiny teo ambony alitara.",
        "7": "Farany, dia noraisiny ny bokin\u2019ny fifanekena ka novakiny teo anatrehan\u2019ny vahoaka. Dia hoy ireo: \u201cVonona hanao sy hankat\u00f2 izay rehetra nolazain\u2019i Jehovah izahay.\u201d",
        "8": "Koa noraisin\u2019i Mosesy ny ra ary nafafiny teny amin\u2019ny vahoaka sady hoy izy: \u201cIty no ran\u2019ny fifanekena nataon\u2019i Jehovah taminareo, momba izany teny rehetra izany.\u201d",
        "9": "Ary niakatra i Mosesy sy Arona, Nadaba sy Abiho, ary fitopolo lahy tamin\u2019ireo anti-panahin\u2019ny Israely.",
        "10": "Dia hitan\u2019izy ireo ny Andriamanitry ny Israely: Teo ambanin\u2019ny tongony dia nisy zavatra toy ny safira fisaka natao rarivato, sy toy ny lanitra madio.",
        "11": "Ary tsy naninjitra ny tanany hamely an\u2019ireo lehilahy nanan-kaja teo amin\u2019ny zanak\u2019Israely Izy. Nahazo fahitana an\u2019Andriamanitra kosa anefa izy ireo, ary nihinana sy nisotro.",
        "12": "Dia hoy i Jehovah tamin\u2019i Mosesy: \u201cMiakara at\u1ef3 amiko, at\u1ef3 an-tendrombohitra ary mijan\u00f2na at\u1ef3, fa tiako homena anao ireo takela-bato mbamin\u2019ny lal\u00e0na sy ny didy hosoratako, mba hampianarina azy.\u201d",
        "13": "Koa nitsangana i Mosesy sy Josoa mpanompony, ary i Mosesy no niakatra nankao an-tendrombohitr\u2019Andriamanitra.",
        "14": "Hoy anefa izy tamin\u2019ireo anti-panahy: \u201cAndraso eto izahay, mandra-piverinay eto aminareo. Ary indreo i Arona sy Hora miaraka aminareo. Koa izay manana raharaha hotsaraina, dia aoka hanatona azy roa lahy.\u201d",
        "15": "Dia niakatra nankao an-tendrombohitra i Mosesy, raha mbola nanarona an\u2019ilay tendrombohitra ny rahona.",
        "16": "Nitoetra teo an-tendrombohitra Sinay ny voninahitr\u2019i Jehovah. Ary nanarona an\u2019ilay tendrombohitra ny rahona nandritra ny enina andro. Farany, tamin\u2019ny andro fahafito, dia niantso an\u2019i Mosesy avy tao afovoan\u2019ny rahona izy.",
        "17": "Toy ny afo mandevona teo an-tampon-tendrombohitra no fahitan\u2019ny zanak\u2019Israely ny voninahitr\u2019i Jehovah.",
        "18": "Dia niditra tao afovoan\u2019ny rahona i Mosesy ary mbola niakatra an\u2019ilay tendrombohitra ihany. Ary nijanona efapolo andro sy efapolo alina tao an-tendrombohitra i Mosesy."
    },
    "25": {
        "1": "Ary hoy i Jehovah tamin\u2019i Mosesy:",
        "2": "\u201cIlazao ny zanak\u2019Israely mba hitondra fanomezana ho ahy, ka avy amin\u2019ny olona rehetra atosiky ny fony no handraisanareo izany fanomezana izany.",
        "3": "Ary izao no fanomezana horaisinareo avy amin\u2019izy ireo: Volamena, volafotsy, varahina,",
        "4": "kofehy manga, volonondry nolokoana volomparasy somary mena, kofehy mena midorehitra, * lamba rongony tena tsara, volon\u2019osy,",
        "5": "hoditr\u2019ondry nolokoana mena, hoditra faoky, * hazo akasia,",
        "6": "menaka ho an\u2019ny jiro, menaka balsama hatao amin\u2019ny menaka masina fanosorana sy ny emboka manitra,",
        "7": "vato oniksa, ary vato voatefy apetaka amin\u2019ny efoda * sy ny saron-tratra.",
        "8": "Ary manaova toerana masina ho ahy, satria hitoetra eo anivon\u2019izy ireo aho.",
        "9": "Araka izay rehetra asehoko anao ho modelin\u2019ny tranolay masina sy ny kojakojany rehetra, no tokony hanaovanareo azy.",
        "10": "\u201cDia manaova Vata amin\u2019ny hazo akasia, ka roa hakiho * sy sasany ny lavany, iray hakiho sy sasany ny sakany, ary iray hakiho sy sasany ny haavony.",
        "11": "Petaho takela-bolamena tsy misy fangarony ny atiny sy ny ivelany, ary asio sisiny volamena manaraka ny molony.",
        "12": "Ary aoka ianao handrendrika volamena, mba hanaovana ny tahony boribory efatra izay hapetakao eo ambony kelin\u2019ny tongony efatra, ka ny roa eo amin\u2019ny lafiny iray ary ny roa eo amin\u2019ny lafiny ilany.",
        "13": "Ary manaova bao filanjana amin\u2019ny hazo akasia ka petaho takela-bolamena.",
        "14": "Dia atsofohy ao amin\u2019ny tahony eo amin\u2019ny lafiny roa ireo bao ireo, mba hilanjana ilay Vata.",
        "15": "Tokony havela eo amin\u2019ny tahon\u2019ny Vata ny bao, fa tsy hotsoahana eo.",
        "16": "Ary ataovy ao anatin\u2019ilay Vata ireo takela-bato izay homeko anao ho vavolombelona.",
        "17": "\u201cAry manaova sarony amin\u2019ny volamena tsy misy fangarony, ka roa hakiho sy sasany ny lavany ary iray hakiho sy sasany ny sakany.",
        "18": "Manaova koa kerobima volamena roa. Tefeo amin\u2019ny marotoa ireo ary ataovy eo amin\u2019ny sisiny roa manaraka ny sakan\u2019ilay sarony,",
        "19": "ka ny kerobima iray eo amin\u2019ny sisiny iray ary ny iray eo amin\u2019ny sisiny iray. Eo amin\u2019ny sisiny roa amin\u2019ilay sarony no hametrahanao an\u2019ireo kerobima.",
        "20": "Samy tokony hivelatra miakatra ny elatra roan\u2019ireo kerobima, ka hanakona an\u2019ilay sarony. Ary tokony hifanatrika ireo kerobima sady hiondrika hijery an\u2019ilay sarony.",
        "21": "Dia apetraho eo ambonin\u2019ilay Vata ny sarony, ary ataovy ao anatin\u2019ilay Vata ireo takela-bato izay homeko anao ho vavolombelona.",
        "22": "Eo aho no hiseho aminao. Dia hiteny aminao eo ambonin\u2019ny saron\u2019ilay Vata aho, eo anelanelan\u2019ireo kerobima roa eo amin\u2019ilay Vata misy ny tenin\u2019ny vavolombelona, ka hilaza aminao ny didy rehetra omeko anao ho an\u2019ny zanak\u2019Israely.",
        "23": "\u201cAry manaova latabatra amin\u2019ny hazo akasia, ka roa hakiho ny lavany, iray hakiho ny sakany, ary iray hakiho sy sasany ny haavony.",
        "24": "Dia petaho takela-bolamena tsy misy fangarony ilay latabatra, ka asio haingony volamena manodidina ny tampony.",
        "25": "Ary manaova sisiny mitovy refy amin\u2019ny sakan\u2019ny felatanana, ka asio haingony volamena koa ny morony ambany amin\u2019iny sisiny iny.",
        "26": "Ary manaova tahony boribory volamena efatra ho an\u2019ilay latabatra, ka apetaho eo amin\u2019ny zorony efatra izay hisy ny tongony efatra.",
        "27": "Tokony hifanakaiky tsara amin\u2019ilay sisiny ireo tahony, izay hitsofohan\u2019ireo bao hilanjana ny latabatra.",
        "28": "Hazo akasia no hanaovanao ireo bao, ka hopetahanao takela-bolamena. Ireo no hilanjana an\u2019ilay latabatra.",
        "29": "\u201cAtaovy koa ny fitaovana ho an\u2019ny latabatra, dia ny vilia sy ny kaopy ary koa ny zinga sy ny vilia baolina handrarahana ny fanatitra zava-pisotro. Volamena tsy misy fangarony no hanaovanao an\u2019ireo.",
        "30": "Dia ataovy eo ambonin\u2019ilay latabatra eo anatrehako mandrakariva ny mofo aseho.",
        "31": "\u201cAry manaova fitoeran-jiro amin\u2019ny volamena tsy misy fangarony, ka marotoa no hanefena azy. Tokony ho avy amin\u2019ny vatan\u2019ilay fitoeran-jiro ihany ny tongony sy ny sampany sy ny voninkazony sy ny bokony ary ny felany.",
        "32": "Ary misy sampany enina eo amin\u2019ny andaniny roa amin\u2019ilay fitoeran-jiro, ka ny telo eo amin\u2019ny andaniny, ary ny telo eo amin\u2019ny ankilany.",
        "33": "Misy voninkazo telo miendrika vonin\u2019amandie eo amin\u2019ireo sampany amin\u2019ny andaniny iray, miaraka amin\u2019ny bokony sy ny felany mifanelanelana. Eo amin\u2019ireo sampany eo amin\u2019ny ankilany koa, dia misy voninkazo telo miendrika vonin\u2019amandie miaraka amin\u2019ny bokony sy ny felany mifanelanelana. Dia toy izany ny endrik\u2019ireo sampany enina eo amin\u2019ilay fitoeran-jiro.",
        "34": "Misy voninkazo efatra miendrika vonin\u2019amandie koa eo amin\u2019ny vatan\u2019ilay fitoeran-jiro, miaraka amin\u2019ny bokony sy ny felany mifanelanelana.",
        "35": "Misy bokony iray eo ambanin\u2019ny sampany roa voalohany amin\u2019ilay fitoeran-jiro. Misy bokony iray koa eo ambanin\u2019ny sampany roa faharoa. Ary misy bokony iray koa eo ambanin\u2019ny sampany roa farany. Misy toy izany daholo eo ambanin\u2019ny sampany enina amin\u2019ilay fitoeran-jiro.",
        "36": "Tokony ho avy amin\u2019ny vatan\u2019ilay fitoeran-jiro ihany ny bokony sy ny sampany. Marotoa no hanefena ireo rehetra ireo, avy amin\u2019ny vongam-bolamena iray ihany tsy misy fangarony, ka tsy hosaratsarahina izy ireo rehefa tefena.",
        "37": "Ary manaova jiro fito ho an\u2019ilay fitoeran-jiro. Dia harehitra ireo jiro ka hanazava ny faritra eo anoloany.",
        "38": "Volamena tsy misy fangarony no hanaovana ny fihazonana lahin-jiro sy ny fitondrana afo.",
        "39": "Volamena tsy misy fangarony milanja talenta * iray no hanaovana ilay fitoeran-jiro sy ireo fitaovana rehetra miaraka aminy ireo.",
        "40": "Ary tandremo mba ho araka ny modely naseho anao tat\u1ef3 an-tendrombohitra no hanaovanao an\u2019ireo."
    },
    "26": {
        "1": "\u201cAry ny hanaovanao ny tranolay masina dia lamba folo vita amin\u2019ny kofehy rongony miolana tsara, sy kofehy manga, sy volonondry nolokoana volomparasy somary mena, ary kofehy mena midorehitra. Dia horavahanao kerobima atao peta-kofehy ireo lamba.",
        "2": "Valo amby roapolo hakiho ny lavan\u2019ny lamba tsirairay, ary efatra hakiho ny sakany. Hatao mitovy ny refin\u2019ny lamba rehetra.",
        "3": "Ataovy mitohitohy hitambatra ny lamba dimy, ary ataovy toy izany koa ny lamba dimy ambiny.",
        "4": "Dia asio vona amin\u2019ny kofehy manga ny sisin\u2019ny lamba farany amin\u2019ilay fitambaran-damba voalohany. Asio vona koa ny sisin\u2019ny lamba farany amin\u2019ilay fitambaran-damba faharoa, eo amin\u2019izay hihaonan\u2019ireo fitambaran-damba.",
        "5": "Vona dimampolo no ataovy eo amin\u2019ny lamba iray, ary dimampolo koa eo amin\u2019ny sisin\u2019ny lamba iray, dia eo amin\u2019izay hihaonan\u2019izy ireo. Dia ataovy mifanitsy ireo vona.",
        "6": "Ary manaova faraingo volamena dimampolo mba hanakambanana an\u2019ireo fitambaran-damba ho lamba iray ihany.",
        "7": "\u201cAry manaova lamba iraika ambin\u2019ny folo vita amin\u2019ny volon\u2019osy mba handrakofana ny tranolay masina.",
        "8": "Telopolo hakiho ny lavan\u2019ny lamba tsirairay ary efatra hakiho ny sakany, ka atao mitovy daholo ny refin\u2019ny lamba iraika ambin\u2019ny folo.",
        "9": "Ary ataovy mitohitohy hitambatra ny lamba dimy, ary ataovy toy izany koa ny lamba enina, ka aval\u00f2ny roa ny lamba fahenina izay eo anoloan\u2019ny tranolay.",
        "10": "Ary asio vona dimampolo ny sisin\u2019ny lamba farany indrindra amin\u2019ilay fitambaran-damba voalohany, ary dimampolo koa eo amin\u2019ny sisin\u2019ilay fitambaran-damba faharoa, eo amin\u2019izay hihaonan\u2019izy ireo.",
        "11": "Ary manaova faraingo varahina dimampolo, ka ampidiro eo amin\u2019ireo vona, mba hanakambanana an\u2019ireo fitambaran-damba ho lamba iray ihany.",
        "12": "Hikiraviravy ny ambiny amin\u2019ireo lamba, ka ny antsasaky ny lamba ambiny no hikiraviravy eo andamosin\u2019ny tranolay.",
        "13": "Raha oharina amin\u2019ilay lamba voalohany ilay lamba volon\u2019osy, dia mihoatra iray hakiho eo amin\u2019ny andaniny ary mihoatra iray hakiho eo amin\u2019ny ankilany, ka hikiraviravy eo amin\u2019ny andaniny roa amin\u2019ny tranolay mba hanarona azy.",
        "14": "\u201cManaova rakotra amin\u2019ny hoditr\u2019ondry nolokoana mena mba hatao eo ambonin\u2019io, ary rakotra iray koa amin\u2019ny hoditra faoky, hatao eo ambony indrindra.",
        "15": "\u201cAry hazo akasia no hanaovanao ireo rafitry ny tranolay masina, ka ataovy mitsangana ireo rafitra.",
        "16": "Folo hakiho ny lavan\u2019ny rafitra tsirairay, ary iray hakiho sy sasany ny sakany.",
        "17": "Ary ny rafitra tsirairay dia misy lahiny roa milahatra. Toy izany no hanaovanao ny rafitra rehetran\u2019ny tranolay.",
        "18": "Ary ataovy ireo rafitry ny tranolay, ka rafitra roapolo no ho an\u2019ny lafiny mitodika any Negeba, izany hoe mitodika mianatsimo.",
        "19": "\u201cAry manaova faladiany volafotsy efapolo hitsatohan\u2019ny rafitra roapolo, ka faladiany roa no hitsatohan\u2019ny rafitra iray misy lahiny roa, ary toy izany hatrany ho an\u2019ny rafitra tsirairay.",
        "20": "Ary manaova rafitra roapolo ho an\u2019ny lafiny ilany amin\u2019ny tranolay, dia ny lafiny avaratra.",
        "21": "Ataovy koa ny faladiany volafotsy efapolo, ka faladiany roa no hitsatohan\u2019ny rafitra iray, ary toy izany hatrany ho an\u2019ny rafitra tsirairay.",
        "22": "Ary manaova rafitra enina ho lamosin\u2019ny tranolay, eo amin\u2019ny lafiny andrefana.",
        "23": "Dia manaova rafitra roa ho andry eo amin\u2019ny zorony roa, eo amin\u2019ny lamosin\u2019ny tranolay.",
        "24": "Ary tokony ho roa sosona izy ireo miainga avy eny ambany hatreny amin\u2019ny tampony, eo amin\u2019ny tahony boribory voalohany. Toy izany no tokony hanaovana ireo rafitra roa, izay ho andry roa eo amin\u2019ny zorony.",
        "25": "Dia valo no ho isan\u2019ireo rafitra, ary enina ambin\u2019ny folo ny faladiany volafotsy ka faladiany roa no hitsatohan\u2019ny rafitra iray, ary toy izany hatrany ho an\u2019ny rafitra tsirairay.",
        "26": "\u201cAry manaova barany amin\u2019ny hazo akasia, ka dimy ho an\u2019ny rafitra amin\u2019ny lafiny iray amin\u2019ny tranolay,",
        "27": "dimy ho an\u2019ny rafitra amin\u2019ny lafiny ilany, ary dimy ho an\u2019ny rafitra eo amin\u2019ny lamosiny, dia ny lafiny mitodika miankandrefana.",
        "28": "Ary ny barany afovoany, izay mitsivalana eo amin\u2019ireo rafitra, dia mitsofoka avy eo anoloana ary mipoitra any amin\u2019ny farany.",
        "29": "\u201cPetaho takela-bolamena ireo rafitra, ary ataovy volamena ireo tahony boribory hitsofohan\u2019ny barany. Petaho takela-bolamena koa ireo barany.",
        "30": "Ary atsangano ilay tranolay masina, araka ilay drafitra vao naseho anao tat\u1ef3 an-tendrombohitra.",
        "31": "\u201cAry manaova ridao amin\u2019ny kofehy manga, sy volonondry volomparasy somary mena, sy kofehy mena midorehitra, ary kofehy rongony miolana tsara. Dia horavahana kerobima atao peta-kofehy ilay ridao,",
        "32": "ka andry efatra atao amin\u2019ny hazo akasia no hanantonanao azy. Hopetahana takela-bolamena ireo andry, izay mitsatoka amin\u2019ny faladiany volafotsy efatra, ary volamena ireo fantsika fanantonana eo aminy.",
        "33": "Ahant\u00f2ny eo ambanin\u2019ireo faraingo ny ridao, ary ento mankao ambadik\u2019ilay ridao ny Vata misy ny tenin\u2019ny vavolombelona. Koa ny ridao no hanasaraka ny Masina sy ny Masina Indrindra.",
        "34": "Ary sar\u00f2ny amin\u2019ilay sarony ny Vata misy ny tenin\u2019ny vavolombelona, ao amin\u2019ny Masina Indrindra.",
        "35": "\u201cApetraho eo ivelan\u2019ilay ridao ny latabatra, ary ny fitoeran-jiro kosa eo amin\u2019ny lafin\u2019ny tranolay mitodika mianatsimo, izany hoe tandrifin\u2019ny latabatra. Ary eo amin\u2019ny lafiny avaratra no hametrahanao ilay latabatra.",
        "36": "Manaova koa lamba fanakonana ho an\u2019ny fidirana amin\u2019ny tranolay, ary mpanenona no hanao izany amin\u2019ny kofehy manga, sy volonondry volomparasy somary mena, sy kofehy mena midorehitra, ary kofehy rongony miolana tsara.",
        "37": "Dia manaova andry dimy amin\u2019ny hazo akasia hihantonan\u2019ilay lamba fanakonana, ary petaho takela-bolamena ireo andry. Volamena koa ireo fantsika fanantonana eo aminy. Ary aoka ianao handrendrika varahina hanaovana faladiany dimy hitsatohan\u2019ireo andry."
    },
    "27": {
        "1": "\u201cAry hazo akasia no hanaovanao ny alitara, ka dimy hakiho ny lavany ary dimy hakiho ny sakany. Tokony ho efamira ilay izy, ary telo hakiho ny haavony.",
        "2": "Asio tandrony ny zorony efatra, ka tokony ho avy amin\u2019ny zoron\u2019ilay alitara ihany ireo tandrony. Dia petaho takela-barahina ilay alitara.",
        "3": "Ary ataovy ireto fitaovana ho an\u2019ny alitara ireto: Fitoeran-davenona hanesorana ny lavenona feno menaka, lapelina, vilia baolina, fitrebika, ary fitondrana afo. Ataovy varahina daholo ireo.",
        "4": "Ary manaova makarakara varahina miendrika harato. Asio tahony boribory varahina efatra eo amin\u2019ilay makarakara, ary apetaho eo amin\u2019ny zorony efatra izany.",
        "5": "Atsofohy ao anatin\u2019ny alitara ilay makarakara ka ataovy ambanimbany eo amin\u2019ny fisasahany, eo ambanimbanin\u2019ny molony.",
        "6": "Manaova koa bao filanjana amin\u2019ny hazo akasia ka petaho takela-barahina.",
        "7": "Ary atsofohy eo amin\u2019ireo tahony ny bao, ka ataovy eo amin\u2019ny andaniny roa amin\u2019ny alitara rehefa milanja azy.",
        "8": "Ataovy toy ny vata poakaty ny alitara, ka hazo fisaka no hanaovanao azy. Ary araka izay naseho anao tat\u1ef3 an-tendrombohitra no hanaovana azy.",
        "9": "\u201cAry ataovy ny tokotanin\u2019ny tranolay. Ny lafiny mitodika any Negeba, izany hoe mitodika mianatsimo, dia hasiana fefy lamba vita amin\u2019ny kofehy rongony miolana tsara, ka zato hakiho ny halavany.",
        "10": "Varahina ny andry roapolo eo amin\u2019ilay fefy sy ny faladiany roapolo hitsatohan\u2019ny andry. Volafotsy kosa ny fantsika fanantonana sy ny fampitohizana eo amin\u2019ireo andry.",
        "11": "Toy izany koa ny lavan\u2019ny tokotany eo amin\u2019ny lafiny avaratra: Zato hakiho ny halavan\u2019ny fefy lamba, ary varahina ny andry roapolo sy ny faladiany roapolo hitsatohany, ary volafotsy ny fantsika fanantonana sy ny fampitohizana eo amin\u2019ireo andry.",
        "12": "Eo amin\u2019ny sakan\u2019ny tokotany amin\u2019ny lafiny andrefana kosa, dia misy fefy lamba dimampolo hakiho, sy andry folo ary faladiany folo hitsatohan\u2019ny andry.",
        "13": "Ary dimampolo hakiho ny sakan\u2019ny tokotany eo amin\u2019ny lafiny atsinanana manandrify ny fiposahan\u2019ny masoandro.",
        "14": "Ary ny andaniny iray amin\u2019io sakany io dia misy fefy lamba dimy ambin\u2019ny folo hakiho, sy andry telo ary faladiany telo hitsatohan\u2019ny andry.",
        "15": "Ary ny ankilany koa dia misy fefy lamba dimy ambin\u2019ny folo hakiho, sy andry telo ary faladiany telo hitsatohan\u2019ny andry.",
        "16": "\u201cNy vavahadin\u2019ny tokotany dia misy lamba fanakonana mirefy roapolo hakiho, ka mpanenona no hanao izany amin\u2019ny kofehy manga, sy volonondry nolokoana volomparasy somary mena, sy kofehy mena midorehitra, ary kofehy rongony miolana tsara. Ary misy andry efatra sy faladiany efatra hitsatohan\u2019ny andry koa eo amin\u2019ilay vavahady.",
        "17": "Ary ny andry rehetra manodidina ny tokotany dia misy fampitohizana vita amin\u2019ny volafotsy, sy fantsika fanantonana vita amin\u2019ny volafotsy, ary faladiany varahina.",
        "18": "Zato hakiho ny lavan\u2019ny fefin\u2019ny tokotany, dimampolo hakiho ny sakany, ary dimy hakiho ny haavony. Lamba vita amin\u2019ny kofehy rongony miolana tsara no hanaovana izany, ary varahina ireo faladiany hitsatohan\u2019ny andry.",
        "19": "Varahina daholo ny fitaovana anaovana ny fanompoana rehetra ao amin\u2019ny tranolay, ary toy izany daholo koa ny fantsika be fanenjanan-day ho an\u2019ny tranolay sy ho an\u2019ny tokotany.",
        "20": "\u201cAry omeo baiko ny zanak\u2019Israely hitondra menaka oliva tsy misy fangarony avy amin\u2019ny oliva voatoto, mba hatao amin\u2019ny jiro. Amin\u2019izay dia hirehitra foana ny jiro.",
        "21": "Ary eo ivelan\u2019ilay ridao eo akaikin\u2019ny Vata misy ny Tenin\u2019ny Vavolombelona, ao amin\u2019ny tranolay fihaonana, no hikarakaran\u2019i Arona sy ny zanany ny jiro, mba hirehetany foana eo anatrehan\u2019i Jehovah, manomboka amin\u2019ny takariva ka mandra-maraina. Ho lal\u00e0na mandritra ny fotoana tsy voafetra izany ho an\u2019ny taranak\u2019izy ireo, ary tokony hotanterahin\u2019ny zanak\u2019Israely."
    },
    "28": {
        "1": "\u201cAry alaivo avy eo amin\u2019ny zanak\u2019Israely i Arona rahalahinao sy ny zanany lahy, mba ho eo aminao. Koa hanao ny asan\u2019ny mpisorona eo anatrehako i Arona sy ny zanany lahy, dia i Nadaba, Abiho, Eleazara, ary Itamara.",
        "2": "Ary anaovy fitafiana masina i Arona rahalahinao, mba hanomezana azy voninahitra sy hatsaran-tarehy.",
        "3": "Mitenena amin\u2019izay manan-talenta rehetra efa nofenoiko fanahin\u2019ny fahendrena. Ary aoka izy ireo hanamboatra ny fitafian\u2019i Arona mba hanamasinana azy, ka hanaovany ny asan\u2019ny mpisorona eo anatrehako.",
        "4": "\u201cAry ireto avy ny fitafiana hamboarin\u2019izy ireo: Saron-tratra, efoda, akanjo tsy misy tanany, akanjo lava kar\u00f4kar\u00f4, satroka lamba, * ary fehikibo lamba. Dia hanamboatra ny fitafiana masina ho an\u2019i Arona rahalahinao sy ny zanany lahy izy ireo, mba hanaovan\u2019i Arona ny asan\u2019ny mpisorona eo anatrehako.",
        "5": "Koa halain\u2019izy ireo \u00e0ry ny kofehy volamena, sy ny kofehy manga, sy ny volonondry nolokoana volomparasy somary mena, sy ny kofehy mena midorehitra, ary ny kofehy rongony tena tsara.",
        "6": "\u201cAry kofehy volamena, sy kofehy manga, sy volonondry volomparasy somary mena, sy kofehy mena midorehitra, ary kofehy rongony miolana tsara no hanaovan\u2019izy ireo ny efoda, izay asan\u2019ny mpanao peta-kofehy.",
        "7": "Tokony hisy lamban-tsoroka roa ny efoda, ary hatambatra amin\u2019ny tendrony roa amin\u2019ny efoda izany, ka hitambatra ny efoda.",
        "8": "Toy ny fomba hanaovana ny efoda ihany no hanaovana ny fehikibo, izay hatao eo amboniny mba hamatorana azy tsara. Mitovy koa ny zavatra hanaovana ny efoda sy ny fehikibo, dia kofehy volamena, kofehy manga, volonondry volomparasy somary mena, kofehy mena midorehitra, ary kofehy rongony miolana tsara.",
        "9": "\u201cAry mak\u00e0 vato oniksa roa, dia ataovy sokitra eo amin\u2019ireo ny anaran\u2019ny zanak\u2019Israely,",
        "10": "ka eo amin\u2019ny vato iray ny anaran\u2019ny enina, ary eo amin\u2019ny vato iray ny enina ambiny. Ary alaharo arakara-jokiny izany.",
        "11": "Soraty eo amin\u2019ireo vato roa ireo ny anaran\u2019ny zanak\u2019Israely, ka ataovy sokitra toy ny fanao amin\u2019ny tombo-kase. Mpanao asa sokitra amin\u2019ny vato no hanao izany. Ary ataovy ao anaty tranom-bato volamena ireo.",
        "12": "Apetraho eo amin\u2019ny soroky ny efoda ireo vato roa, ho vato fahatsiarovana ny zanak\u2019Israely. Dia hoentin\u2019i Arona eo an-tsorony eo anatrehan\u2019i Jehovah ny anaran\u2019izy ireo, ho fahatsiarovana.",
        "13": "Ary manaova tranom-bato volamena,",
        "14": "sy rojo roa amin\u2019ny volamena tsy misy fangarony. Dia ataovy mirandrana toy ny tady ireo rojo, ka ataovy miraikitra amin\u2019ny tranom-bato.",
        "15": "\u201cAry ataovy ny saron-tratra fitsarana, ka ataovy peta-kofehy izany. Toy ny hanaovana ny efoda ihany no hanaovanao azy. Kofehy volamena, kofehy manga, volonondry volomparasy somary mena, kofehy mena midorehitra, ary kofehy rongony miolana tsara, no hanaovanao azy.",
        "16": "Tokony ho efamira izy io rehefa avalona roa, ka irain-jehy ny lavany ary irain-jehy ny sakany.",
        "17": "Ary asio vatosoa misy laharany efatra ilay izy, ka ny laharana voalohany dia robia sy topaza ary emeraoda.",
        "18": "Ny laharana faharoa dia torkoazy sy safira ary jaspa.",
        "19": "Ny laharana fahatelo dia vato lesema sy agata ary ametista.",
        "20": "Ary ny laharana fahefatra dia krizolita sy oniksa ary jady. Ao anaty tranom-bato volamena ireo vato ireo, fa ny tranom-bato kosa mitsatoka ao anaty fitoerany avy.",
        "21": "Ary ireo vato dia tokony ho araka ny anaran\u2019ny zanak\u2019Israely, eny, araka ny anaran\u2019izy roa ambin\u2019ny folo. Atao sokitra toy ny fanao amin\u2019ny tombo-kase ny anarana eo amin\u2019ny vato tsirairay, ho an\u2019ireo foko roa ambin\u2019ny folo.",
        "22": "\u201cAry eo amin\u2019ilay saron-tratra dia asio rojo mirandrana toy ny tady, vita amin\u2019ny volamena tsy misy fangarony.",
        "23": "Manaova mason-drojo volamena roa, ka asio iray avy ny zorony roa amin\u2019ilay saron-tratra.",
        "24": "Dia atsofohy eo amin\u2019ireo mason-drojo roa eo amin\u2019ny zoron\u2019ilay saron-tratra ireo tady volamena roa.",
        "25": "Ary atsofohy eo amin\u2019ireo tranom-bato roa ny lohan\u2019ireo tady roa, ka ataovy eo amin\u2019ny soroky ny efoda eo anoloana.",
        "26": "Manaova koa mason-drojo volamena roa, ka asio iray avy ny zorony roa ambany amin\u2019ilay saron-tratra, eo amin\u2019ny sisiny anatiny mifanolotra amin\u2019ny efoda.",
        "27": "Mbola manaova koa mason-drojo volamena roa, ka asio iray avy ny lamban-tsoroka roa amin\u2019ny efoda. Ataovy eny ambany eo anoloana izany, eo akaikin\u2019izay itambaran\u2019ny efoda eo ambonin\u2019ny fehikibony.",
        "28": "Ary ny saron-tratra dia hafatotra amin\u2019ny kofehy manga, avy eo amin\u2019ny mason-drojon\u2019ny saron-tratra mankeo amin\u2019ny mason-drojon\u2019ny efoda, mba ho eo ambonin\u2019ny fehikibon\u2019ny efoda foana ny saron-tratra, ka tsy hihetsika eo ambonin\u2019ny efoda.",
        "29": "\u201cAry rehefa miditra ao amin\u2019ny Masina i Arona, dia tsy maintsy entiny eo amin\u2019ny saron-tratra fitsarana eo amin\u2019ny fony, ny anaran\u2019ny zanak\u2019Israely, ho fahatsiarovana eo anatrehan\u2019i Jehovah mandrakariva.",
        "30": "Ary ataovy ao anatin\u2019ny saron-tratra fitsarana ny Orima sy ny Tomima, * ary ho eo amin\u2019ny fon\u2019i Arona ireo rehefa miditra ho eo anatrehan\u2019i Jehovah izy. Dia hoentin\u2019i Arona eo amin\u2019ny fony mandrakariva ny saron-tratra fitsarana ny zanak\u2019Israely, rehefa mankeo anatrehan\u2019i Jehovah izy.",
        "31": "\u201cAtaovy amin\u2019ny kofehy manga manontolo ny akanjo tsy misy tanany mifanolotra amin\u2019ny efoda.",
        "32": "Asio lavaka eo afovoany hidiran\u2019ny loha. Tokony hasiana sisiny vita tenona ny manodidina an\u2019ilay lavaka. Toy ny vozon\u2019ny akanjo vy fiarovan-tratra no hanaovana azy, mba tsy haharovitra azy.",
        "33": "Ary ny morontongony dia asio ampongabendanitra vita amin\u2019ny kofehy manga sy volonondry volomparasy somary mena ary kofehy mena midorehitra. Ary asio lakolosy kely volamena eny anelanelan\u2019ireo ampongabendanitra,",
        "34": "izany hoe lakolosy volamena dia avy eo ampongabendanitra, ary toy izany hatrany manaraka ny morontongotr\u2019ilay akanjo tsy misy tanany.",
        "35": "Ary tsy maintsy hanaovan\u2019i Arona ilay akanjo mba hahafahany hanompo. Koa rehefa miditra ao amin\u2019ny toerana masina eo anatrehan\u2019i Jehovah izy na mivoaka avy ao, dia ho re ny feon\u2019ireo lakolosy ka tsy ho faty izy.",
        "36": "\u201cManaova takelaka mamirapiratra amin\u2019ny volamena tsy misy fangarony, ka asio soratra hoe: \u2018An\u2019i Jehovah ny fahamasinana.\u2019 Ataovy sokitra toy ny fanao amin\u2019ny tombo-kase izany.",
        "37": "Hafatotra eo anoloana amin\u2019ilay satroka lamba ilay takela-bolamena, ka kofehy manga no hamatorana azy.",
        "38": "Dia hatao eo amin\u2019ny handrin\u2019i Arona ilay izy. Ary i Arona no hampamoahina noho izay fahadisoana atao amin\u2019ireo zava-masina hohamasinin\u2019ny zanak\u2019Israely, dia ny fanomezany masina rehetra. Ary ho eo amin\u2019ny handrin\u2019i Arona foana ilay izy, mba hahazoan\u2019izy ireo sitraka eo anatrehan\u2019i Jehovah.",
        "39": "\u201cAry ataovy kar\u00f4kar\u00f4 ny tenon\u2019ilay akanjo lava vita amin\u2019ny rongony tena tsara. Manaova koa satroka amin\u2019ny lamba rongony tena tsara, ary koa fehikibo lamba vita tenona.",
        "40": "\u201cAry ireo zanakalahin\u2019i Arona dia anaovy akanjo lava sy fehikibo lamba ary fehiloha, * mba hanomezana azy voninahitra sy hatsaran-tarehy.",
        "41": "Ampiakanjoy an\u2019ireo i Arona rahalahinao sy ny zanany lahy, ka hosory ho mpisorona sady omeo fahefana * ary hamasino. Dia hanao ny asan\u2019ny mpisorona eo anatrehako izy ireo.",
        "42": "Ary manamboara kilaoty lava amin\u2019ny lamba rongony mba hanaronan\u2019izy ireo ny fitanjahany. Avy eo amin\u2019ny andilana ka hatreo amin\u2019ny fe ireo kilaoty lava.",
        "43": "Ary hanaovan\u2019i Arona sy ny zanany lahy izany, rehefa miditra ao amin\u2019ny tranolay fihaonana izy ireo na manatona ny alitara hanompo ao amin\u2019ny toerana masina, mba tsy hahameloka azy ka hahafaty azy. Lal\u00e0na mandritra ny fotoana tsy voafetra izany, ho azy sy ny taranany mandimby azy."
    },
    "29": {
        "1": "\u201cAry izao no hataonao amin\u2019izy ireo, mba hanamasinana azy hanao ny asan\u2019ny mpisorona eo anatrehako: Mak\u00e0 vantotr\u2019ombilahy iray sy ondrilahy roa samy tsy misy kilema,",
        "2": "sy mofo tsy misy lalivay, sy mofo boribory * tsy misy lalivay sady nafangaro menaka, ary mofo fisaka tsy misy lalivay sady nohosorana menaka. Lafarinina varimbazaha tsara toto no hanaovanao an\u2019ireo mofo ireo.",
        "3": "Ataovy ao anaty harona ireo, ka ao anatin\u2019iny no hanolorana azy. Atolory koa ilay ombilahy sy ireo ondrilahy roa.",
        "4": "\u201cAry ento eo amin\u2019ny fidirana amin\u2019ny tranolay fihaonana i Arona sy ireo zanany lahy, ka sasao amin\u2019ny rano.",
        "5": "Dia alaivo ireo fitafiana, ary ampanaovy an\u2019i Arona ilay akanjo lava, sy ilay akanjo tsy misy tanany mifanolotra amin\u2019ny efoda, sy ny efoda, ary ny saron-tratra. Ary ataovy migeja tsara amin\u2019i Arona ny efoda, ka ny fehikibon\u2019ny efoda no hangejana azy.",
        "6": "Dia apetraho eo amin\u2019ny lohany ny satroka lamba, ary ataovy eo amin\u2019ilay satroka ny famantarana masina hoe voatokana izy.",
        "7": "Ary alaivo ny menaka masina fanosorana, ka araraho amin\u2019ny lohany, dia hosory ho mpisoronabe izy.",
        "8": "\u201cAry ampanatony ireo zanany lahy ka ampanaovy azy ny akanjo lava.",
        "9": "Ampanaovy an\u2019i Arona sy ny zanany koa ireo fehikibo lamba. Ary ataovy mihodidina amin\u2019ny lohan\u2019ireo zanany ny fehiloha. Dia ho anjaran\u2019izy ireo ny asa fisoronana, ary ho lal\u00e0na mandritra ny fotoana tsy voafetra izany. Koa omeo fahefana ho mpisorona * i Arona sy ny zanany.",
        "10": "\u201cEnto eo anoloan\u2019ny tranolay fihaonana ilay ombilahy. Ary hametraka ny tanany eo amin\u2019ny lohan\u2019ilay omby i Arona sy ny zanany.",
        "11": "Ary vonoy eo anatrehan\u2019i Jehovah ilay omby, eo amin\u2019ny fidirana amin\u2019ny tranolay fihaonana.",
        "12": "Dia hakanao ny ran\u2019ilay omby, ka hatentinao eo amin\u2019ny tandroky ny alitara, amin\u2019ny rantsantananao. Ary hararakao eo am-pototry ny alitara ny ambin-dra rehetra.",
        "13": "Ary alaivo ny taviny rehetra manarona ny tsinainy, sy ny taviny eo amin\u2019ny atiny, ary ny voa roa mbamin\u2019ny taviny eo amboniny, ka dory eo ambony alitara mba hidona-tsetroka.",
        "14": "Fa ny henan\u2019ilay omby sy ny hodiny ary ny tainy dia hodoranao any ivelan\u2019ny toby. Izany no hatao amin\u2019ny fanatitra noho ny ota.",
        "15": "\u201cAvy eo dia alaivo ny ondrilahy iray. Ary hametraka ny tanany eo amin\u2019ny lohan\u2019ilay ondry i Arona sy ny zanany.",
        "16": "Dia vonoy ilay ondry, ka alaivo ny rany ary afafazo eo amin\u2019ireo lafin\u2019ny alitara.",
        "17": "Rasao ilay ondry ary sasao madio ny tsinainy sy ny ranjony. Dia ampiaraho ireo tapany mitovy ary ampiaraho amin\u2019ireo koa ny lohany.",
        "18": "Ary dory eo ambony alitara ilay ondry manontolo mba hidona-tsetroka. Fanatitra dorana ho an\u2019i Jehovah izany, ho hanitra mampitony. Fanatitra atao anaty afo ho an\u2019i Jehovah izany.",
        "19": "\u201cAorian\u2019izay, dia alaivo ilay ondrilahy anankiray. Ary hametraka ny tanany eo amin\u2019ny lohan\u2019ilay ondry i Arona sy ny zanany.",
        "20": "Dia vonoy ilay ondry, ary mak\u00e0 amin\u2019ny rany ka ataovy eo amin\u2019i Arona sy ny zanany izany, dia eo amin\u2019ny ravintsofiny ankavanana sy ny ankiben-tanany ankavanana ary ny ankiben-tongony ankavanana. Ary afafazo eo amin\u2019ireo lafin\u2019ny alitara ny ra.",
        "21": "Ary hakanao ny ra eo ambony alitara sy ny menaka masina fanosorana, ka hafafinao amin\u2019i Arona sy ny fitafiany, ary amin\u2019ireo zanany sy ny fitafian\u2019ireo, mba ho masina i Arona sy ny fitafiany, ary koa ny zanany sy ny fitafian\u2019ireo.",
        "22": "\u201cAry alaivo ny tavin\u2019ilay ondry sy ny rambony matavy, ary ny taviny manarona ny tsinainy, sy ny taviny eo amin\u2019ny atiny, sy ny voa roa mbamin\u2019ny taviny eo amboniny, ary ny feny ankavanana. Atao sorona mba hametrahana mpisorona eo amin\u2019ny toerany mantsy io ondrilahy io.",
        "23": "Ary mak\u00e0 mofo boribory sy mofo * misy menaka ary mofo fisaka, avy ao anatin\u2019ilay harona fasiana mofo tsy misy lalivay, dia ilay harona eo anatrehan\u2019i Jehovah.",
        "24": "Ataovy eo amin\u2019ny felatanan\u2019i Arona sy ny zanany ireo rehetra ireo, ka ahetsiketseho * ho fanatitra ahetsiketsika eo anatrehan\u2019i Jehovah.",
        "25": "Ary alaivo eny an-tanan\u2019izy ireo izany ka dory eo ambony alitara miaraka amin\u2019ny fanatitra dorana, mba hidona-tsetroka, ho hanitra mampitony eo anatrehan\u2019i Jehovah. Fanatitra atao anaty afo ho an\u2019i Jehovah izany.",
        "26": "\u201cAry alaivo ny tratran\u2019ilay ondrilahy, izay atao sorona mba hametrahana an\u2019i Arona ho mpisorona. Dia ahetsiketseho ho fanatitra ahetsiketsika eo anatrehan\u2019i Jehovah ilay tratrany, ka iny no ho anjaranao.",
        "27": "Ary hamasino ny tratrany atao fanatitra ahetsiketsika sy ny feny atao anjara masina, eny, ilay fanatitra nahetsiketsika sy ilay fanatitra nalaina avy tamin\u2019ilay ondrilahy natolotra mba hametrahana an\u2019i Arona sy ny zanany ho mpisorona.",
        "28": "Dia ho an\u2019i Arona sy ny zanany ireo, satria anjara masina. Ho fitsipika mandritra ny fotoana tsy voafetra izany, ka hotandreman\u2019ny zanak\u2019Israely. Ary ho anjara masina hatolotry ny zanak\u2019Israely ireo, eny, anjara masina hatolony ho an\u2019i Jehovah avy amin\u2019ny sorona iombonana ateriny.",
        "29": "\u201cIreo fitafiana masin\u2019i Arona dia hanaovan\u2019izay taranany mandimby azy, amin\u2019ny fotoana hanosorana sy hanomezana fahefana azy ho mpisorona.",
        "30": "Koa hanao ireo fitafiana ireo mandritra ny fito andro, ny mpisorona anisan\u2019ny taranany izay mandimby azy sy miditra ao amin\u2019ny tranolay fihaonana mba hanompo ao amin\u2019ny toerana masina.",
        "31": "\u201cAry alaivo ilay ondrilahy izay atao sorona mba hametrahana mpisorona eo amin\u2019ny toerany, ka andrahoy ao amin\u2019ny toerana masina ny henany.",
        "32": "Dia hohanin\u2019i Arona sy ny zanany eo amin\u2019ny fidirana amin\u2019ny tranolay fihaonana ny henan\u2019ilay ondry sy ny mofo ao anatin\u2019ilay harona.",
        "33": "Ary mba hanamasinana an\u2019i Arona sy ny zanany, dia hohaniny ireo zavatra nampiasaina tamin\u2019ny fandrakofam-pahotana sy nanomezam-pahefana azy ho mpisorona. Tsy mahazo mihinana izany ny olona tsy nahazo alalana, satria zava-masina izany.",
        "34": "Ary raha misy ambiny tavela mandra-maraina ny mofo sy ny henan\u2019ilay ondrilahy natao sorona mba hametrahana mpisorona eo amin\u2019ny toerany, dia dory. Tsy tokony hohanina izany satria zava-masina.",
        "35": "\u201cIzany no hataonao amin\u2019i Arona sy ny zanany, araka izay rehetra nandidiako anao. Hataonao mandritra ny fito andro izany fanomezam-pahefana azy ireo ho mpisorona izany.",
        "36": "Ary hatolotrao isan\u2019andro ho fandrakofam-pahotana ny ombilahy atao fanatitra noho ny ota. Ary diovy ho afaka amin\u2019ny ota ny alitara ka manaova fandrakofam-pahotana ho azy io, ary hosory izy io mba ho masina.",
        "37": "Hataonao mandritra ny fito andro ny fandrakofam-pahotana ho an\u2019ny alitara, ary hamasino izy io mba ho alitara masina indrindra. Tokony ho olona masina no hikasika an\u2019ilay alitara.",
        "38": "\u201cAry ondrilahy kely roa izay herintaona avy, no hatolotrao isan\u2019andro eo ambony alitara.",
        "39": "Hatolotrao amin\u2019ny maraina ny ondrilahy iray, ary ny iray kosa hatolotrao eo anelanelan\u2019ny takariva roa. *",
        "40": "Ary izao no hampiarahina amin\u2019ilay ondrilahy voalohany: Lafarinina tsara toto ampahafolon\u2019ny efaha afangaro amin\u2019ny menaka ampahefatry ny hina * avy amin\u2019ny oliva voatoto, ary koa divay ampahefatry ny hina ho fanatitra zava-pisotro.",
        "41": "Ary hatolotrao eo anelanelan\u2019ny takariva roa * ilay ondrilahy faharoa, ka izao no hampiarahina aminy: Fanatitra varimbazaha toy ilay amin\u2019ny maraina, sy fanatitra zava-pisotro toy ilay ampiarahina amin\u2019ny fanatitra varimbazaha. Ho fanatitra mampitony izany, eny, fanatitra atao anaty afo ho an\u2019i Jehovah.",
        "42": "Fanatitra dorana atolotra tsy tapaka izany, hatramin\u2019ny taranakareo fara mandimby, ka atao eo amin\u2019ny fidirana amin\u2019ny tranolay fihaonana eo anatrehan\u2019i Jehovah, dia eo amin\u2019izay hisehoako aminareo sy hitenenako aminao.",
        "43": "\u201cAry eo aho no hiseho amin\u2019ny zanak\u2019Israely, ka ny voninahitro no hanamasina io toerana io.",
        "44": "Dia hohamasiniko ny tranolay fihaonana sy ny alitara. Ary hohamasiniko i Arona sy ireo zanany mba hanao ny asan\u2019ny mpisorona eo anatrehako.",
        "45": "Ary hitoetra eo anivon\u2019ny zanak\u2019Israely aho ka ho Andriamaniny.",
        "46": "Dia ho fantatr\u2019izy ireo tokoa fa izaho no Jehovah Andriamaniny, izay nitondra azy nivoaka avy tany Ejipta mba hitoerako eo anivony. Izaho no Jehovah Andriamaniny."
    },
    "30": {
        "1": "\u201cAry manaova alitara handoroana emboka manitra, ka hazo akasia no hanaovanao azy.",
        "2": "Iray hakiho ny lavany ary iray hakiho ny sakany, ka ho efamira ilay izy, ary roa hakiho ny haavony. Ary tokony ho avy amin\u2019ilay alitara ihany ireo tandrony.",
        "3": "Petaho takela-bolamena tsy misy fangarony ilay alitara, dia ny tampony sy ny lafiny rehetra ary ny tandrony. Ary asio sisiny volamena manodidina ny tampony.",
        "4": "Tahony boribory volamena roa avy, no ataovy eo ambanin\u2019ny sisin\u2019ny andaniny roa amin\u2019ny alitara. Ireo no hitsofohan\u2019ny bao hilanjana an\u2019ilay alitara.",
        "5": "Hazo akasia no hanaovanao ireo bao, ka hopetahanao takela-bolamena.",
        "6": "Ary ilay alitara dia apetraho eo anoloan\u2019ilay ridao eo akaikin\u2019ny Vata misy ny tenin\u2019ny vavolombelona, tandrifin\u2019ny saron\u2019ilay Vata eo ambonin\u2019ny Tenin\u2019ny Vavolombelona, izay hisehoako aminao.",
        "7": "\u201cAry i Arona dia handoro emboka manitra mba hidona-tsetroka eo ambonin\u2019ilay alitara. Hodorany isa-maraina izany mba hidona-tsetroka, rehefa manomana ny jiro izy.",
        "8": "Hodorany mba hidona-tsetroka koa izany, rehefa mandrehitra ny jiro izy, eo anelanelan\u2019ny takariva roa. * Ho emboka manitra eo anatrehan\u2019i Jehovah mandrakariva izany, hatramin\u2019ny taranakareo fara mandimby.",
        "9": "Aza anolorana emboka manitra tsy ara-dal\u00e0na, na fanatitra dorana, na fanatitra varimbazaha, eo ambonin\u2019ilay alitara, ary aza andrarahana fanatitra zava-pisotro koa eo.",
        "10": "Ary ny ran\u2019ny fanatitra noho ny ota dia hakan\u2019i Arona ka hataony eo amin\u2019ny tandroky ny alitara. Hanao izany indray mandeha isan-taona izy, ho fandrakofam-pahotana ho an\u2019ny alitara. Hatao hatramin\u2019ny taranaka fara mandimby izany. Masina indrindra eo imason\u2019i Jehovah ilay alitara.\u201d",
        "11": "Ary hoy koa i Jehovah tamin\u2019i Mosesy:",
        "12": "\u201cRehefa manao fanisam-bahoaka eo amin\u2019ny zanak\u2019Israely ianao, dia aoka ny tsirairay hanome ho an\u2019i Jehovah ny vidin\u2019ny fanavotana ny ainy, * mba tsy hisy loza hanjo azy ireo rehefa atao ilay fanisam-bahoaka.",
        "13": "Koa izay rehetra voaisa dia samy hanome antsasaky ny sekely, araka ny sekelin\u2019ny toerana masina, ka gera * roapolo ny iray sekely. Eny, antsasaky ny sekely no fanomezana ho an\u2019i Jehovah.",
        "14": "Hanome fanomezana ho an\u2019i Jehovah ireo rehetra voasoratra anarana, izay roapolo taona no ho miakatra.",
        "15": "Tsy hanome mihoatra ny antsasaky ny sekely ny mpanankarena, ary ny mahantra tsy hanome latsaka izany, rehefa manao fanomezana ho an\u2019i Jehovah handrakofana ny fahotanareo.",
        "16": "Ary raiso avy amin\u2019ny zanak\u2019Israely ilay farantsa volafotsy fandrakofam-pahotana, ka omeo hampiasaina amin\u2019ny fanompoana ao amin\u2019ny tranolay fihaonana. Iny no hahatsiarovan\u2019i Jehovah ny zanak\u2019Israely, ka hanaovana fandrakofam-pahotana ho anareo.\u201d",
        "17": "Hoy koa i Jehovah tamin\u2019i Mosesy:",
        "18": "\u201cManaova kovetabe varahina fisasana, ka asio tongony varahina. Ary apetraho eo anelanelan\u2019ny tranolay fihaonana sy ny alitara izany, ka asio rano ao anatiny.",
        "19": "Dia hanasa ny tanany sy ny tongony eo i Arona sy ny zanany.",
        "20": "Koa hisasa amin\u2019ny rano izy ireo mba tsy ho faty rehefa miditra ao amin\u2019ny tranolay fihaonana, na rehefa manatona ny alitara mba hanompo ka handoro fanatitra atao anaty afo hidona-tsetroka ho an\u2019i Jehovah.",
        "21": "Dia hanasa ny tanany sy ny tongony izy ireo mba tsy ho faty. Ho fitsipika mandritra ny fotoana tsy voafetra ho azy ireo izany, dia ho azy sy ny zanany hatramin\u2019ny taranany fara mandimby.\u201d",
        "22": "Hoy koa i Jehovah tamin\u2019i Mosesy:",
        "23": "\u201cAlaivo izay zava-manitra tsara indrindra, dia miora efa mivaingana milanja sekely dimanjato, sy kanelina antsasak\u2019izany, izany hoe sekely dimampolo sy roanjato, sy harefo mani-pofona milanja sekely dimampolo sy roanjato,",
        "24": "sy kasia milanja sekely dimanjato, araka ny sekelin\u2019ny toerana masina, ary menaka oliva iray hina.",
        "25": "Anamboary menaka masina fanosorana ireo, dia menaka mifangaro toy ny ataon\u2019ny mpanamboatra menaka fanosorana. Ho menaka masina fanosorana izany.",
        "26": "\u201cDia iny no ampiasao amin\u2019ny fanosorana ny tranolay fihaonana, sy ny Vata misy ny tenin\u2019ny vavolombelona,",
        "27": "sy ny latabatra mbamin\u2019ny fitaovany rehetra, sy ny fitoeran-jiro mbamin\u2019ny fitaovany, sy ny alitaran\u2019ny emboka manitra,",
        "28": "sy ny alitaran\u2019ny fanatitra dorana mbamin\u2019ny fitaovany, ary ny kovetabe sy ny tongony.",
        "29": "Dia hamasino ireo mba ho masina indrindra. Tokony ho olona masina no hikasika an\u2019ireo.",
        "30": "Dia hanosotra an\u2019i Arona sy ny zanany lahy ianao, ka hanamasina azy hanao ny asan\u2019ny mpisorona eo anatrehako.",
        "31": "\u201cAry ilazao ny zanak\u2019Israely hoe: \u2018Ho menaka masina fanosorana izy io, ary hampiasaina ho ahy foana hatramin\u2019ny taranakareo fara mandimby.",
        "32": "Tsy azo ahosotra amin\u2019ny vatana izy io. Ary ireo zavatra nanaovana azy, dia aza anamboarana menaka hafa mitovy aminy. Zava-masina izy io, ary ho masina foana aminareo.",
        "33": "Haringana tsy ho eo amin\u2019ny fireneny izay olona manamboatra menaka fanosorana mitovy amin\u2019io, na maka amin\u2019io hatao amin\u2019olona tsy nahazo alalana.\u2019\u201d",
        "34": "Hoy koa i Jehovah tamin\u2019i Mosesy: \u201cMak\u00e0 an\u2019ireto zava-manitra ireto: Ditin-kazo stakite, onyka, galbanoma manitra, ary ditin-kazo manitra tsy misy fangarony. Tokony hitovy daholo ny fatran\u2019ireo.",
        "35": "Dia amboary ho emboka manitra izany, ho zava-manitra mifangaro toy izay ataon\u2019ny mpanamboatra menaka fanosorana, eny, zava-manitra misy sira sy madio, ary ho zava-masina.",
        "36": "Ary mak\u00e0 amin\u2019ilay emboka manitra ka totoy ho lasa vovony izany. Dia mak\u00e0 amin\u2019ilay vovony, ka ataovy eo anoloan\u2019ny Vata misy ny Tenin\u2019ny Vavolombelona izay ao amin\u2019ny tranolay fihaonana, eo amin\u2019izay hisehoako aminao. Tokony ho masina indrindra izany aminareo.",
        "37": "Ary aza manao emboka manitra ho anareo amin\u2019ireo zava-manitra ireo. Aminao dia zava-masina eo imason\u2019i Jehovah foana izany.",
        "38": "Koa izay manamboatra emboka manitra mitovy amin\u2019izany mba hankafizana ny fofony, dia haringana tsy ho eo amin\u2019ny fireneny.\u201d"
    },
    "31": {
        "1": "Ary hoy koa i Jehovah tamin\u2019i Mosesy:",
        "2": "\u201cAntsoiko amin\u2019ny anarany i Bezalila zanak\u2019i Ory, zanak\u2019i Hora, avy amin\u2019ny fokon\u2019i Joda.",
        "3": "Dia hofenoiko ny fanahiko * i Bezalila, mba hananany fahendrena sy fahiratan-tsaina sy fahalalana ary fahaizana asa tanana isan-karazany,",
        "4": "ka hahafahany hamoron-javatra, sy hanefy volamena sy volafotsy ary varahina,",
        "5": "sy hanefy vatosoa hatao anaty tranom-bato, ary hanao sokitra hazo hanamboarany taozavatra isan-karazany.",
        "6": "Ary tendreko hanampy azy i Oholiaba zanak\u2019i Ahisamaka, avy amin\u2019ny fokon\u2019i Dana. Ary omeko talenta bebe kokoa izay rehetra efa manan-talenta, mba hanaovany izay rehetra nandidiako anao,",
        "7": "dia ny tranolay fihaonana, ny Vata misy ny tenin\u2019ny vavolombelona sy ny saron\u2019ilay Vata, ny fitaovana rehetran\u2019ny tranolay,",
        "8": "ny latabatra sy ny fitaovany, ny fitoeran-jiro volamena tsy misy fangarony mbamin\u2019ny fitaovany rehetra, ny alitaran\u2019ny emboka manitra,",
        "9": "ny alitaran\u2019ny fanatitra dorana mbamin\u2019ny fitaovany rehetra, ny kovetabe sy ny tongony,",
        "10": "ny fitafiana tsara tenona, ny fitafiana masina ho an\u2019i Arona mpisorona, ny fitafian\u2019ireo zanany mba hanaovan\u2019izy ireo ny asan\u2019ny mpisorona,",
        "11": "ny menaka masina fanosorana, ary ny emboka manitra ho an\u2019ny toerana masina. Araka izay rehetra nandidiako anao no hataon\u2019izy ireo.\u201d",
        "12": "Hoy koa i Jehovah tamin\u2019i Mosesy:",
        "13": "\u201cMitenena amin\u2019ny zanak\u2019Israely hoe: \u2018Tandremo tsara ny sabatako satria izany no famantarana eo amiko sy aminareo, hatramin\u2019ny taranakareo fara mandimby, mba hahafantaranareo fa izaho Jehovah no manamasina anareo.",
        "14": "Ary tandremo ny sabata, satria masina aminareo izany. Hovonoina ho faty tokoa izay manazimbazimba azy io. Ary raha misy olona miasa amin\u2019io andro io, dia haringana tsy ho eo amin\u2019ny fireneny izy. *",
        "15": "Enina andro no azo iasana, fa sabata fitsaharana tanteraka kosa ny andro fahafito. Masina eo anatrehan\u2019i Jehovah ny sabata, koa hovonoina ho faty tokoa izay miasa amin\u2019io andro io.",
        "16": "Ary tsy maintsy tandreman\u2019ny zanak\u2019Israely ny sabata, eny, hotandremany hatramin\u2019ny taranany fara mandimby. Fifanekena mandritra ny fotoana tsy voafetra izany.",
        "17": "Famantarana eo amiko sy amin\u2019ny zanak\u2019Israely mandritra ny fotoana tsy voafetra izany. Enina andro mantsy no nanaovan\u2019i Jehovah ny lanitra sy ny tany, dia nitsahatra izy tamin\u2019ny andro fahafito, ary afa-po.\u2019\u201d",
        "18": "Ary raha vao vita ny teny nataony tamin\u2019i Mosesy teo an-tendrombohitra Sinay, dia nomeny azy ny takela-bato roa misy ny Tenin\u2019ny Vavolombelona, dia ny takela-bato nosoratan\u2019ny rantsantanan\u2019Andriamanitra."
    },
    "32": {
        "1": "Nandritra izany fotoana izany, rehefa hitan\u2019ny olona fa naharitra ela i Mosesy nefa mbola tsy nidina avy tany an-tendrombohitra ihany, dia nitangorona teo amin\u2019i Arona izy ireo, ka nanao hoe: \u201cManamboara andriamanitra ho antsika hialoha lalana antsika, fa tsy fantatra mihitsy izay nanjo an\u2019ilay Mosesy nitondra antsika niakatra avy tany Ejipta iny.\u201d",
        "2": "Dia hoy i Arona: \u201cEsory \u00e0ry ny kavina volamena eny an-tsofin\u2019ny vadinareo sy ny zanakareo lahy ary ny zanakareo vavy, ka ento et\u1ef3 amiko.\u201d",
        "3": "Koa nesorin\u2019ny olona rehetra ny kavina volamena teny an-tsofiny, ka nentiny tany amin\u2019i Arona.",
        "4": "Dia noraisin\u2019i Arona avy teny an-tanan\u2019izy ireo ny volamena ka namboariny tamin\u2019ny fandraka. Ary nanao sarivongana zanak\u2019omby tamin\u2019ireo volamena narendrika izy. Dia hoy ny olona: \u201cIo ny Andriamanitrao, izay nitondra anao niakatra avy tany Ejipta, ry Israely \u00f4!\u201d",
        "5": "Ary nanorina alitara teo anoloan\u2019ilay zanak\u2019omby i Arona nony nahita izany. Farany, dia niantsoantso izy hoe: \u201cHisy fety ho an\u2019i Jehovah rahampitso.\u201d",
        "6": "Koa nifoha maraina izy ireo ny ampitson\u2019iny, ary nanolotra fanatitra dorana sy sorona iombonana. Dia nipetraka hihinana sy hisotro ny olona, ary avy eo dia nitsangana hifalifaly.",
        "7": "Dia hoy i Jehovah tamin\u2019i Mosesy: \u201cMandehana midina, fa manao ratsy ny olonao, izay nentinao niakatra avy tany Ejipta.",
        "8": "Nalaky niala tamin\u2019ny lalana nasaiko nalehany izy. Nanao sarivongana zanak\u2019omby tamin\u2019ny volamena narendrika izy, ary miankohoka eo anatrehany sy manao sorona ho azy, sady miteny hoe: \u2018Io ny Andriamanitrao, izay nitondra anao niakatra avy tany Ejipta, ry Israely \u00f4!\u2019\u201d",
        "9": "Ary hoy koa i Jehovah tamin\u2019i Mosesy: \u201cHitako fa vahoaka mafy hatoka io vahoaka io.",
        "10": "Avelao hirehitra aminy ny fahatezerako ka haringako izy. Dia hataoko ho firenena lehibe ianao.\u201d",
        "11": "Ary nampitony an\u2019i * Jehovah Andriamaniny i Mosesy, ka nanao hoe: \u201cJehovah \u00f4, nahoana ny fahatezeranao no dia mirehitra amin\u2019ny olonao, izay nentinao nivoaka avy tany Ejipta tamin-kery lehibe sy tamin\u2019ny tanana mahery?",
        "12": "Nahoana ny Ejipsianina no dia avela hiteny hoe: \u2018Nitetika ny hanao ratsy izy ka namoaka azy ireo niala teto amintsika, mba hamonoana azy any an-tendrombohitra sy handringanana azy tsy ho et\u1ef3 ambonin\u2019ny tany\u2019? Aoka re mba tsy hirehitra intsony ny fahatezeranao e, ary aoka ianao hanenina ny amin\u2019ny ratsy saika hataonao amin\u2019ny olonao.",
        "13": "Tsarovy i Abrahama sy Isaka ary Israely mpanomponao, izay nianiananao tamin\u2019ny tenanao, ka nilazanao hoe: \u2018Hataoko maro tahaka ny kintana eny amin\u2019ny lanitra ny taranakareo. Ary io tany manontolo io izay efa nolazaiko taminareo, dia homeko ny taranakareo ho lovany mandritra ny fotoana tsy voafetra.\u2019\u201d",
        "14": "Dia nanenenan\u2019i Jehovah ny ratsy rehetra nolazainy fa hataony amin\u2019ny olony.",
        "15": "Ary nihodina i Mosesy ka nidina avy tany an-tendrombohitra, ary teny an-tanany ny takela-bato roa misy ny Tenin\u2019ny Vavolombelona. Nisy soratra ny lafiny roa tamin\u2019ireo takela-bato ireo, izany hoe, ny ambadika sy ambadika.",
        "16": "Asa tanan\u2019Andriamanitra ireo takela-bato ireo, ary soratr\u2019Andriamanitra ny soratra voasokitra teo aminy.",
        "17": "Ary henon\u2019i Josoa ny tabataban\u2019ny olona nihorakoraka, ka hoy izy tamin\u2019i Mosesy: \u201cTabataban\u2019ady izany ao an-toby ao izany!\u201d",
        "18": "Fa hoy i Mosesy: \u201cTsy hiran\u2019olona nahazo fandresena miezinezina izany, Na hiran\u2019olona resy. Hira hafa mihitsy izany henoko izany.\u201d",
        "19": "Raha vao tonga teo akaikin\u2019ny toby i Mosesy, ka nahita an\u2019ilay zanak\u2019omby sy ny olona nandihy, dia nirehitra ny fahatezerany. Avy hatrany dia nazerany ireo takela-bato teny an-tanany, ka novakivakiny teo am-pototry ny tendrombohitra.",
        "20": "Dia nalainy ilay zanak\u2019omby nataon\u2019ireo, ka nodorany ary notorotoroiny ho vovoka. Ary nafafiny teny amin\u2019ny rano izany, ka nampisotroiny ny zanak\u2019Israely.",
        "21": "Dia hoy i Mosesy tamin\u2019i Arona: \u201cFa nataon\u2019ity vahoaka ity inona ianao no dia nampiditra azy tamin\u2019izao fahotana lehibe izao?\u201d",
        "22": "Ary hoy i Arona: \u201cAoka tsy hirehitra ny fahatezeran\u2019ny tompoko. Fantatrao tsara fa mora manao ratsy ity vahoaka ity.",
        "23": "Koa hoy izy ireo tamiko: \u2018Manamboara andriamanitra ho antsika hialoha lalana antsika, fa tsy fantatra mihitsy izay nanjo an\u2019ilay Mosesy nitondra antsika niakatra avy tany Ejipta iny.\u2019",
        "24": "Dia hoy aho taminy: \u2018Iza avy \u00e0ry no manana volamena? Aoka hesoriny izany, ka hoentiny et\u1ef3 amiko.\u2019 Ary natsipiko tao anaty afo izany, ka io zanak\u2019omby io no nivoaka avy tao.\u201d",
        "25": "Ary hitan\u2019i Mosesy fa nanaram-po tanteraka ny olona, satria efa navelan\u2019i Arona hanaram-po tanteraka mba hahafa-baraka azy ireo eo imason\u2019ny fahavalony.",
        "26": "Koa nankeo am-bavahadin\u2019ny toby i Mosesy ka niteny hoe: \u201cIza no momba an\u2019i Jehovah? Avia et\u1ef3 amiko!\u201d Dia niangona teny aminy daholo ny taranak\u2019i Levy.",
        "27": "Ary hoy izy tamin\u2019ireo: \u201cIzao no nolazain\u2019i Jehovah Andriamanitry ny Israely: \u2018Ataovy eny amin\u2019ny andilanareo ny sabatrareo, ary midira hamakivaky ny toby ka tetezo ny vavahady rehetra. Dia samia mamono ny rahalahiny sy ny mpiara-monina aminy ary ny namany akaiky.\u2019\u201d",
        "28": "Dia nanao araka izay nolazain\u2019i Mosesy ny taranak\u2019i Levy, ka lehilahy telo arivo teo ho eo tamin\u2019ny vahoaka no maty ny androtr\u2019iny.",
        "29": "Ary hoy i Mosesy: \u201cHatanjaho ny tenanareo anio hanompoana an\u2019i Jehovah, satria ianareo samy efa namely ny zanakareo sy ny rahalahinareo avy, mba hanomezan\u2019Andriamanitra fitahiana anareo anio.\u201d",
        "30": "Ary ny ampitson\u2019iny, dia hoy i Mosesy tamin\u2019ny vahoaka: \u201cEfa nanao fahotana lehibe ianareo. Koa hiakatra any amin\u2019i Jehovah aho izao. Angamba aho ho afaka hanao fandrakofam-pahotana ho anareo.\u201d",
        "31": "Dia niverina nankany amin\u2019i Jehovah i Mosesy, ka nanao hoe: \u201cIndrisy! Efa nanao fahotana lehibe ny vahoaka, tamin\u2019ny nanaovany andriamanitra volamena ho azy ireo!",
        "32": "Raha mba vonona hamela ny helony mantsy ianao...! Fa raha tsy izany dia vonoy ao amin\u2019ny boky nosoratanao re ny anarako e!\u201d",
        "33": "Hoy anefa i Jehovah tamin\u2019i Mosesy: \u201cNy anaran\u2019izay nanota tamiko ihany no hovonoiko ao amin\u2019ny bokiko.",
        "34": "Koa mandehana, ento ho any amin\u2019ny toerana efa nolazaiko taminao ny vahoaka. Ary handeha eo alohanao ilay anjeliko. Fa amin\u2019ny andro hanasaziako no hanasaziako azy ireo noho ny fahotany.\u201d",
        "35": "Ary namely ny olona i Jehovah, noho ilay zanak\u2019omby nasain\u2019izy ireo nataon\u2019i Arona."
    },
    "33": {
        "1": "Ary hoy koa i Jehovah tamin\u2019i Mosesy: \u201cMandehana miala eto ianao sy ny vahoaka nentinao niakatra avy tany Ejipta, ka mankanesa any amin\u2019ilay tany izay nianianako tamin\u2019i Abrahama sy Isaka ary Jakoba hoe: \u2018Ny taranakao no homeko azy io.\u2019",
        "2": "Ary haniraka anjely eo alohanao aho, sady handroaka ny Kananita sy ny Amorita sy ny Hetita sy ny Perizita sy ny Hivita ary ny Jebosita.",
        "3": "Koa mandehana any amin\u2019ny tany tondra-dronono sy tantely. Tsy hiakatra miaraka aminareo anefa aho satria vahoaka mafy hatoka ianareo, ka sao haringako eny an-dalana.\u201d",
        "4": "Ary ory dia ory ny olona rehefa nandre izany teny nampalahelo izany, ka tsy nisy nanao firavaka.",
        "5": "Hoy koa i Jehovah tamin\u2019i Mosesy: \u201cTeneno ny zanak\u2019Israely hoe: \u2018Vahoaka mafy hatoka ianareo! Ao anatin\u2019ny indray mipy maso monja, dia azoko atao ny miakatra mankeo aminareo sy mandringana anareo. Koa esory eny aminareo ny firavakareo, fa mbola ho hitako eo ihany izay hanaovako anareo.\u2019\u201d",
        "6": "Ary nanomboka teo an-tendrombohitra Horeba, dia nanaisotra ny firavany ny zanak\u2019Israely.",
        "7": "Ary nentin\u2019i Mosesy ny tranolainy ka natsangany teny ivelan\u2019ny toby, teny lavidavitra teny. Dia nantsoiny hoe tranolay fihaonana izy io. Ary izay olona nanontany an\u2019i Jehovah, dia nankeny amin\u2019ilay tranolay fihaonana teny ivelan\u2019ny toby.",
        "8": "Raha vao nankeny amin\u2019ilay tranolay i Mosesy, dia nitsangana daholo ny olona ka samy nankeo amin\u2019ny fidirana amin\u2019ny tranolainy avy, ary nibanjina an\u2019i Mosesy mandra-pidirany tao amin\u2019ilay tranolay.",
        "9": "Ary raha vao tafiditra tao amin\u2019ilay tranolay i Mosesy, dia nidina ny andry rahona ka nijanona teo amin\u2019ny fidirana amin\u2019ilay tranolay. Ary niresaka tamin\u2019i Mosesy Andriamanitra.",
        "10": "Dia hitan\u2019ny rehetra ilay andry rahona nijanona teo amin\u2019ny fidirana amin\u2019ilay tranolay. Koa nitsangana ny olona rehetra ary niankohoka teo amin\u2019ny fidirana amin\u2019ny tranolainy avy.",
        "11": "Ary niresaka nifanatrika tamin\u2019i Mosesy i Jehovah, toy ny olona miresaka amin\u2019ny namany. Rehefa niverina nankany an-toby i Mosesy, dia tsy mba niala tao amin\u2019ilay tranolay i Josoa mpanompony zanak\u2019i Nona, izay mpanampy azy.",
        "12": "Dia hoy i Mosesy tamin\u2019i Jehovah: \u201cIanao miteny amiko hoe: \u2018Ento miakatra ity vahoaka ity\u2019, nefa tsy nampahafantarinao ahy hoe iza no hirahinao hiaraka amiko. Niteny koa ianao hoe: \u2018Mahafantatra anao amin\u2019ny anaranao aho, ary mankasitraka anao.\u2019",
        "13": "Koa raha mahazo sitraka aminao \u00e0ry aho, dia mba ampahafantaro ahy re ny lalanao, hahafantarako anao ka hahazoako sitraka aminao e! Ary tsarovy fa olonao ity firenena ity.\u201d",
        "14": "Koa hoy izy: \u201cIzaho mihitsy no hiaraka aminao, ary hataoko mandry feizay ianao.\u201d",
        "15": "Dia hoy i Mosesy taminy: \u201cAza entina miakatra hiala eto izahay, raha tsy ianao mihitsy no miaraka aminay.",
        "16": "Ary ahoana moa no hahafantarana fa mahazo sitraka aminao izaho sy ny olonao? Tsy amin\u2019ny fandehananao miaraka aminay ve? Amin\u2019izay dia hiavaka amin\u2019ny firenena hafa et\u1ef3 ambonin\u2019ny tany izaho sy ny olonao.\u201d",
        "17": "Ary hoy i Jehovah taminy: \u201cHataoko koa izay zavatra nolazainao izay, satria mankasitraka anao aho sady mahafantatra anao amin\u2019ny anaranao.\u201d",
        "18": "Dia hoy i Mosesy: \u201cMba ataovy mahita ny voninahitrao re aho e!\u201d",
        "19": "Namaly anefa izy hoe: \u201cAvelako hahita ny hatsaran-toetrako rehetra ianao, ary hambarako eo anatrehanao ny anaran\u2019i Jehovah. Dia hankasitraka an\u2019izay hankasitrahako aho, sady hamindra fo amin\u2019izay hamindrako fo.\u201d",
        "20": "Hoy koa izy: \u201cTsy afaka mahita ny tavako ianao, satria tsy misy olona afaka mahita ahy ka mbola ho velona ihany.\u201d",
        "21": "Ary hoy koa i Jehovah: \u201cMisy toerana eto amiko, ka mijan\u00f2na eto ambonin\u2019ny harambato.",
        "22": "Ary hataoko eo an-tsefatsefaky ny harambato ianao rehefa mandalo ny voninahitro, ary hataoko eo aminao ny felatanako hanakona anao mandra-pandaloko.",
        "23": "Dia hesoriko ny felatanako, ka ny ivohoko no ho hitanao. Tsy mahazo mahita ny tavako anefa ianao.\u201d"
    },
    "34": {
        "1": "Dia hoy i Jehovah tamin\u2019i Mosesy: \u201cManamboara takela-bato roa mitovy amin\u2019ireo voalohany, fa hosoratako eo amin\u2019ireo ny teny teo amin\u2019ireo takela-bato voalohany novakivakinao.",
        "2": "Ary miom\u00e0na ho amin\u2019ny rahampitso maraina, fa hiakatra ho any an-tampon\u2019ny Tendrombohitra Sinay ianao amin\u2019ny maraina, ka hiaraka amiko eo.",
        "3": "Tsy misy mahazo miara-miakatra aminao anefa. Aoka koa tsy hisy olon-kafa ho hita na aiza na aiza eo amin\u2019ilay tendrombohitra. Tsy tokony hisy andian\u2019ondry na andian\u2019omby koa hiraoka ahitra eo anoloan\u2019io tendrombohitra io.\u201d",
        "4": "Dia nanamboatra takela-bato roa nitovy tamin\u2019ireo voalohany i Mosesy. Ary nifoha maraina izy, ka niakatra tany an-tendrombohitra Sinay, araka izay nandidian\u2019i Jehovah azy. Koa nentiny ny takela-bato roa.",
        "5": "Dia nidina i Jehovah, ary tao anaty rahona izy tamin\u2019izay. Koa niaraka tamin\u2019i Mosesy teo izy ka nanambara ny anaran\u2019i Jehovah.",
        "6": "Ary nandalo teo anatrehan\u2019i Mosesy i Jehovah ka niteny hoe: \u201cJehovah, Jehovah, Andriamanitra mamindra fo sy tsara fanahy, tsy mora tezitra, be hatsaram-panahy feno fitiavana sady tena tia fahamarinana,",
        "7": "mitahiry hatsaram-panahy feno fitiavana ho an\u2019ny taranaka an\u2019arivony, mamela fahadisoana sy heloka ary fahotana, kanefa sanatria azy ny tsy hanasazy izay tokony hosazina, fa hosaziny noho ny fahadisoan\u2019ny ray ny zanany sy ny zafikeliny ary ny zafiafiny.\u201d",
        "8": "Avy hatrany dia niondrika haingana tamin\u2019ny tany i Mosesy ka niankohoka.",
        "9": "Avy eo dia hoy izy: \u201cJehovah \u00f4, raha mahazo sitraka aminao aho, dia aoka mba hiaraka aminay ianao, Jehovah \u00f4, fa mafy hatoka ity vahoaka ity! Ary mamel\u00e0 ny fahadisoanay sy ny fahotanay, ka raiso ho fanananao izahay.\u201d",
        "10": "Dia namaly izy hoe: \u201cManao fifanekena aminareo aho fa eo anatrehan\u2019ny olonao rehetra no hanaovako zava-mahagaga, izay mbola tsy natao tany amin\u2019ny tany rehetra na teo amin\u2019ny firenena rehetra. Ary hahita ny asan\u2019i Jehovah ny olona rehetra manodidina anareo, fa zavatra mampahatahotra no hataoko eo anatrehanareo.",
        "11": "\u201cTandremo izay zavatra andidiako anao anio. Horoahiko tsy ho eo anatrehanao ny Amorita sy ny Kananita sy ny Hetita sy ny Perizita sy ny Hivita ary ny Jebosita.",
        "12": "Koa mitandrema ianao mba tsy hanao fifanekena amin\u2019ny mponina ao amin\u2019ilay tany halehanao, sao ho fandrika ho anao izany.",
        "13": "Fa arodano ny alitarany, torotoroy ny tsangambatony masina, ary kapao ny tsato-kazony masina.",
        "14": "Aza miankohoka eo anatrehan\u2019ny andriamani-kafa, satria Andriamanitra saro-piaro i Jehovah, ilay antsoina hoe Saro-piaro.",
        "15": "Sao mantsy ianao manao fifanekena amin\u2019ny mponina ao amin\u2019ilay tany, nefa azo antoka fa hanana fifandraisana mamoafady amin\u2019ny andriamaniny izy ireo ka hanao sorona ho an\u2019ny andriamaniny, dia hisy hanasa anao ka hihinana tokoa amin\u2019ny sorona ataony ianao.",
        "16": "Dia haka amin\u2019ny zanany vavy ho vadin\u2019ny zanakao lahy ianao, nefa azo antoka fa hanana fifandraisana mamoafady amin\u2019ny andriamaniny ilay zanany vavy, ka hitarika ny zanakao lahy hanana fifandraisana mamoafady toy izany koa.",
        "17": "\u201cAza manao andriamanitra metaly.",
        "18": "\u201cAnkalazao ny fetin\u2019ny mofo tsy misy lalivay. Koa araka izay nandidiako anao, dia hihinana mofo tsy misy lalivay ianao, mandritra ny fito andro amin\u2019ny fotoana voatondro amin\u2019ny volana Abiba, satria tamin\u2019ny volana Abiba no nivoahanao avy tany Ejipta.",
        "19": "\u201cAhy ny voalohan-teraka rehetra. Ary amin\u2019ny biby fiompinao rehetra, dia ahy ny lahy voalohan-teraka amin\u2019ny omby aman\u2019ondry.",
        "20": "Koa tokony hanome ondry ianao hanavotana ny voalohan-teraky ny ampondra, fa raha tsy avotanao izy, dia velezo ny hatony mba hahafaty azy. Avoty koa ny lahimatoa rehetra amin\u2019ny zanakao. Ary aoka tsy hisy hitondra tanam-polo rehefa mankeo anatrehako.",
        "21": "\u201cEnina andro no hiasanao, fa hitandrina ny sabata kosa ianao amin\u2019ny andro fahafito. Hitandrina ny sabata ianao, na amin\u2019ny fotoana iasana ny tany na amin\u2019ny fotoam-pijinjana.",
        "22": "\u201cAnkalazao ny fetin\u2019ireo herinandro, ka atero ny voaloham-bokatra amin\u2019ny varimbazaha. Ankalazao koa ny fetin\u2019ny fanangonam-bokatra atao amin\u2019ny faramparan\u2019ny taona.",
        "23": "\u201cIntelo isan-taona ny lehilahy rehetra eo aminao no hiseho eo anatrehan\u2019ilay tena Tompo, dia i Jehovah Andriamanitry ny Israely.",
        "24": "Fa horoahiko tsy ho eo anatrehanao ireo firenena, ary hataoko midadasika ny faritra misy anao. Ary tsy hisy olona hitsiriritra ny taninao, rehefa miakatra mba hahita ny tavan\u2019i Jehovah Andriamanitrao intelo isan-taona ianao.",
        "25": "\u201cAza atao sorona miaraka amin-javatra misy lalivay ny ran\u2019ny sorona atolotra ho ahy. Ary aza tehirizina mandra-maraina ny sorona atolotra amin\u2019ny fetin\u2019ny Paska.",
        "26": "\u201cEnto mankao an-tranon\u2019i Jehovah Andriamanitrao ny tsara indrindra amin\u2019ny voaloham-bokatry ny taninao. \u201cAza mahandro zanak\u2019osy amin\u2019ny rononon-dreniny.\u201d",
        "27": "Ary hoy koa i Jehovah tamin\u2019i Mosesy: \u201cSoraty ireo teny ireo, satria araka ireo teny ireo no anaovako fifanekena aminao sy ny Israely.\u201d",
        "28": "Dia niaraka tamin\u2019i Jehovah teo efapolo andro sy efapolo alina izy, ary tsy nisakafo na nisotro rano. Ary nosoratany teo amin\u2019ireo takela-bato ny teny tao amin\u2019ilay fifanekena, izany hoe ny Teny Folo.",
        "29": "Rehefa nidina avy teo amin\u2019ny Tendrombohitra Sinay i Mosesy, dia teny an-tanany ny takela-bato roa misy ny Tenin\u2019ny Vavolombelona. Ary tsy fantatr\u2019i Mosesy hoe nanjelanjelatra ny hodi-tavany rehefa avy niresaka tamin\u2019Andriamanitra izy.",
        "30": "Koa rehefa hitan\u2019i Arona sy ny zanak\u2019Israely rehetra fa nanjelanjelatra ny hodi-tavan\u2019i Mosesy, dia natahotra ny hanatona azy izy ireo.",
        "31": "Ary niantso azy ireo i Mosesy. Koa niverina nankeo aminy i Arona sy ny mpiadidy rehetran\u2019ny vahoaka. Dia niresaka tamin\u2019izy ireo i Mosesy.",
        "32": "Avy eo dia nanatona azy ny zanak\u2019Israely rehetra. Ary nandidy azy ireo izy, araka izay rehetra nolazain\u2019i Jehovah taminy tany amin\u2019ny Tendrombohitra Sinay.",
        "33": "Ary nosaronan\u2019i Mosesy lamba ny tarehiny, rehefa avy niresaka tamin\u2019izy ireo izy.",
        "34": "Rehefa niditra nankeo anatrehan\u2019i Jehovah anefa i Mosesy mba hiresaka taminy, dia nesoriny ilay lamba mandra-pivoakany avy tao. Ary nivoaka avy tao izy ka nambarany tamin\u2019ny zanak\u2019Israely ny didy nomena azy.",
        "35": "Ary hitan\u2019ny zanak\u2019Israely fa nanjelanjelatra ny hodi-tavan\u2019i Mosesy. Dia nasaron\u2019i Mosesy ny tarehiny indray ilay lamba, mandra-pandehany niditra hiresaka tamin\u2019Andriamanitra."
    },
    "35": {
        "1": "Ary novorin\u2019i Mosesy ny vahoaka manontolo, dia ny zanak\u2019Israely, ka nilazany hoe: \u201cIreto avy ny zavatra nandidian\u2019i Jehovah hatao:",
        "2": "Enina andro no azo iasana, fa ny andro fahafito kosa ho masina aminareo. Sabata fitsaharana tanteraka natokana ho an\u2019i Jehovah io. Koa izay miasa amin\u2019io andro io dia hovonoina ho faty.",
        "3": "Aza mandrehitra afo amin\u2019ny andro sabata, any amin\u2019izay toeram-ponenanareo.\u201d",
        "4": "Ary hoy koa i Mosesy tamin\u2019ny vahoaka manontolo, dia ny zanak\u2019Israely: \u201cIzao no teny nandidian\u2019i Jehovah:",
        "5": "\u2018Mitondr\u00e0 fanomezana ho an\u2019i Jehovah avy ao aminareo. Aoka hitondra izany ho fanomezana ho an\u2019i Jehovah ny olona rehetra atosiky ny fony, ka hanome volamena, volafotsy, varahina,",
        "6": "kofehy manga, volonondry nolokoana volomparasy somary mena, kofehy mena midorehitra, kofehy rongony tena tsara, volon\u2019osy,",
        "7": "hoditr\u2019ondry nolokoana mena, hoditra faoky, hazo akasia,",
        "8": "menaka ho an\u2019ny jiro, menaka balsama hatao amin\u2019ny menaka masina fanosorana sy ny emboka manitra,",
        "9": "vato oniksa, ary vato voatefy apetaka amin\u2019ny efoda sy ny saron-tratra.",
        "10": "\u201c\u2018Ary aoka hanatona izay rehetra manan-talenta eo aminareo, ka hanao izay rehetra nandidian\u2019i Jehovah,",
        "11": "dia ny tranolay mbamin\u2019ny rakony, ny faraingony sy ny rafitra tsirairay, ny barany sy ny andry ary ny faladiany hitsatohany;",
        "12": "ny Vata sy ny bao filanjana azy sy ny sarony ary ny ridao fanakonana;",
        "13": "ny latabatra sy ny bao filanjana azy mbamin\u2019ny fitaovany rehetra ary ny mofo aseho;",
        "14": "ny fitoeran-jiro ho fanazavana mbamin\u2019ny fitaovany sy ny jirony ary ny menaka ho an\u2019ny jiro;",
        "15": "ny alitaran\u2019ny emboka manitra sy ny bao filanjana azy; ny menaka masina fanosorana sy ny emboka manitra; ny lamba fanakonana an\u2019ilay fidirana amin\u2019ny tranolay;",
        "16": "ny alitaran\u2019ny fanatitra dorana sy ny makarakara varahina miaraka aminy sy ny bao filanjana azy ary ny fitaovany rehetra; ny kovetabe sy ny tongony;",
        "17": "ny fefy lamban\u2019ny tokotany mbamin\u2019ny andry sy ny faladiany hitsatohany; ny lamba fanakonana ny vavahadin\u2019ny tokotany;",
        "18": "ireo fantsika be fanenjanan-day ho an\u2019ny tranolay sy ireo ho an\u2019ny tokotany, mbamin\u2019ireo tadiny;",
        "19": "ny fitafiana tsara tenona hoenti-manompo ao amin\u2019ny toerana masina, sy ny fitafiana masina ho an\u2019i Arona mpisorona ary ny fitafian\u2019ireo zanany hanaovan\u2019izy ireo ny asan\u2019ny mpisorona.\u2019\u201d",
        "20": "Ary niala teo anatrehan\u2019i Mosesy ny vahoaka manontolo, dia ny zanak\u2019Israely.",
        "21": "Avy eo dia tonga izay rehetra natosiky ny fony, eny, izay rehetra noterem-panahy, * ka nitondra ny fanomezana ho an\u2019i Jehovah hanaovana ny tranolay fihaonana, sy ny fanompoana rehetra ao, ary ny fitafiana masina.",
        "22": "Ary tonga foana ny olona, na lahy na vavy, dia izay rehetra natosiky ny fony. Ary nitondra firavaka misy paingotra, sy kavina, sy peratra, sy firava-behivavy, ary zavatra isan-karazany vita amin\u2019ny volamena izy ireo. Izany no nentin\u2019izay rehetra nanolotra volamena ho fanatitra ahetsiketsika ho an\u2019i Jehovah.",
        "23": "Ary izay nanana kofehy manga, sy volonondry volomparasy somary mena, sy kofehy mena midorehitra, sy kofehy rongony tena tsara, sy volon\u2019osy, sy hoditr\u2019ondry nolokoana mena, ary hoditra faoky, dia nitondra izany.",
        "24": "Fanomezana ho an\u2019i Jehovah no nataon\u2019izay rehetra nanao fanomezana volafotsy sy varahina. Ary izay rehetra nanana hazo akasia hanaovana ilay asa dia nitondra izany.",
        "25": "Ary nanao kofehy ny vehivavy rehetra nanan-talenta ka nentin\u2019izy ireo izay vitany, dia ny kofehy manga, ny kofehy volonondry volomparasy somary mena, ny kofehy mena midorehitra, ary ny kofehy rongony tena tsara.",
        "26": "Ary nanao kofehy tamin\u2019ny volon\u2019osy ny vehivavy rehetra izay nanan-talenta sy natosiky ny fony.",
        "27": "Ary ny mpiadidy dia nitondra vato oniksa sy vato voatefy hapetaka amin\u2019ny efoda sy ny saron-tratra.",
        "28": "Ary nentiny koa ny menaka balsama, sy ny menaka ho an\u2019ny jiro, ary ny menaka hatao amin\u2019ny menaka masina fanosorana sy ny emboka manitra.",
        "29": "Koa izay lehilahy sy vehivavy natosiky ny fony, dia nitondra zavatra hanaovana ny asa rehetra nandidian\u2019i Jehovah tamin\u2019ny alalan\u2019i Mosesy. Eny, nitondra fanatitra an-tsitrapo ho an\u2019i Jehovah ny zanak\u2019Israely.",
        "30": "Dia hoy i Mosesy tamin\u2019ny zanak\u2019Israely: \u201cEfa nantsoin\u2019i Jehovah tamin\u2019ny anarany i Bezalila zanak\u2019i Ory, zanak\u2019i Hora, avy amin\u2019ny fokon\u2019i Joda.",
        "31": "Ary nofenoin\u2019Andriamanitra ny fanahiny izy, mba hananany fahendrena sy fahiratan-tsaina sy fahalalana ary fahaizana asa tanana isan-karazany,",
        "32": "ka hahafahany hamoron-javatra, sy hanefy volamena sy volafotsy ary varahina,",
        "33": "sy hanefy vatosoa hatao anaty tranom-bato, ary hanao sokitra hazo hanamboarany taozavatra isan-karazany.",
        "34": "Ary efa nataony tao am-pon\u2019i Bezalila ny fahaiza-mampianatra mba hampianarany. Dia hampianatra izy sy Oholiaba zanak\u2019i Ahisamaka, avy amin\u2019ny fokon\u2019i Dana.",
        "35": "Efa nomeny talenta izy ireo mba ho mpanao asa tanana, sy ho mpanao peta-kofehy, sy ho mpanenona lamba misoratsoratra amin\u2019ny kofehy manga sy volonondry volomparasy somary mena sy kofehy mena midorehitra ary kofehy rongony tena tsara, ary ho mpanenona. Ho lehilahy mpanao asa isan-karazany sy mpamoron-javatra izy ireo."
    },
    "36": {
        "1": "\u201cAry aoka hiasa i Bezalila sy Oholiaba ary ny olona rehetra manan-talenta, izay nomen\u2019i Jehovah talenta sy fahiratan-tsaina ilaina amin\u2019ireo zavatra ireo, mba hahaizany hanao ny asa rehetra mahakasika ny fanompoana masina, araka izay rehetra nandidian\u2019i Jehovah.\u201d",
        "2": "Dia nantsoin\u2019i Mosesy i Bezalila sy Oholiaba ary ny olona rehetra nanan-talenta izay efa nomen\u2019i Jehovah talenta, dia izay rehetra natosiky ny fony ho tonga hanao ny asa.",
        "3": "Ary nalain\u2019izy ireo teo anatrehan\u2019i Mosesy ny fanomezana rehetra nentin\u2019ny zanak\u2019Israely ho an\u2019ny asa mahakasika ny fanompoana masina, mba hanaovana izany asa izany. Ary ny zanak\u2019Israely mbola nitondra fanatitra an-tsitrapo teo aminy ihany isa-maraina.",
        "4": "Ary ny olona rehetra nanan-talenta izay teo am-panaovana ny asa masina rehetra, dia nanajanona ny asa nataony ka tonga tsirairay",
        "5": "niteny tamin\u2019i Mosesy hoe: \u201cBe lavitra noho izay ilaina amin\u2019ny asa nasain\u2019i Jehovah natao no entin\u2019ny olona.\u201d",
        "6": "Koa nasain\u2019i Mosesy nampilaza eran\u2019ny toby izy ireo hoe: \u201cAza manao zavatra hatao fanomezana masina intsony, rey olona e!\u201d Dia nosakanana tsy hanatitra intsony ny olona.",
        "7": "Ary ampy tsara ny akora ho an\u2019ny asa rehetra hatao, eny, nihoatra aza.",
        "8": "Ary izay rehetra nanan-talenta teo amin\u2019ireo nanao ny asa, dia nanao ny tranolay, izany hoe ny lamba folo vita tamin\u2019ny kofehy rongony miolana tsara sy kofehy manga sy volonondry nolokoana volomparasy somary mena ary kofehy mena midorehitra. Ary noravahany kerobima natao peta-kofehy ireo lamba.",
        "9": "Valo amby roapolo hakiho ny lavan\u2019ny lamba tsirairay, ary efatra hakiho ny sakany. Nitovy ny refin\u2019ny lamba rehetra.",
        "10": "Dia nataony nitohitohy nitambatra ny lamba dimy, ary nataony toy izany koa ny lamba dimy ambiny.",
        "11": "Avy eo dia nasiany vona tamin\u2019ny kofehy manga ny sisin\u2019ny lamba farany, teo amin\u2019izay nihaonan\u2019ireo fitambaran-damba. Nasiany vona koa ny sisin\u2019ny lamba farany tamin\u2019ilay fitambaran-damba faharoa, teo amin\u2019izay nihaonan\u2019ireo fitambaran-damba.",
        "12": "Vona dimampolo no nataony teo amin\u2019ny lamba iray, ary vona dimampolo koa teo amin\u2019ny sisin\u2019ny lamba iray, dia teo amin\u2019izay nihaonan\u2019ireo fitambaran-damba. Ary nataony nifanitsy ireo vona.",
        "13": "Farany, dia nanao faraingo volamena dimampolo izy nanakambanana an\u2019ireo fitambaran-damba ireo ho lamba iray ihany.",
        "14": "Ary nanao lamba iraika ambin\u2019ny folo vita tamin\u2019ny volon\u2019osy izy nandrakofana ny tranolay masina.",
        "15": "Telopolo hakiho ny lavan\u2019ny lamba tsirairay ary efatra hakiho ny sakany, ka nitovy daholo ny refin\u2019ny lamba iraika ambin\u2019ny folo.",
        "16": "Dia nataony nitohitohy nitambatra ny lamba dimy, ary nataony toy izany koa ny lamba enina.",
        "17": "Avy eo dia nasiany vona dimampolo ny sisin\u2019ny lamba farany, teo amin\u2019izay nihaonan\u2019ireo fitambaran-damba, ary nasiany vona dimampolo koa ny sisin\u2019ny fitambaran-damba faharoa izay nakambana tamin\u2019iny.",
        "18": "Ary nanao faraingo varahina dimampolo izy nanakambanana an\u2019ireo fitambaran-damba ho lamba iray ihany.",
        "19": "Ary nanao rakotra tamin\u2019ny hoditr\u2019ondry nolokoana mena izy natao teo ambonin\u2019io, ary rakotra iray koa tamin\u2019ny hoditra faoky, natao teo ambony indrindra.",
        "20": "Ary nanao ireo rafitry ny tranolay tamin\u2019ny hazo akasia izy, ka nataony nitsangana ireo rafitra.",
        "21": "Folo hakiho ny lavan\u2019ny rafitra tsirairay, ary iray hakiho sy sasany ny sakany.",
        "22": "Ary ny rafitra tsirairay dia nisy lahiny roa nilahatra. Toy izany no nanaovany ny rafitra rehetran\u2019ny tranolay.",
        "23": "Koa nataony ireo rafitry ny tranolay, ka rafitra roapolo no ho an\u2019ny lafiny mitodika any Negeba, izany hoe mitodika mianatsimo.",
        "24": "Ary nanao faladiany volafotsy efapolo izy nitsatohan\u2019ny rafitra roapolo, ka faladiany roa no nitsatohan\u2019ny rafitra iray misy lahiny roa, ary toy izany hatrany tamin\u2019ny rafitra tsirairay.",
        "25": "Nanao rafitra roapolo koa izy ho an\u2019ny lafiny ilany amin\u2019ny tranolay, dia ny lafiny avaratra.",
        "26": "Ary nanao faladiany volafotsy efapolo izy, ka faladiany roa no nitsatohan\u2019ny rafitra iray, ary toy izany hatrany tamin\u2019ny rafitra tsirairay.",
        "27": "Ary nanao rafitra enina izy ho lamosin\u2019ny tranolay, teo amin\u2019ny lafiny andrefana.",
        "28": "Ary nanao rafitra roa izy ho andry teo amin\u2019ny zorony roa, teo amin\u2019ny lamosin\u2019ny tranolay.",
        "29": "Ary roa sosona izy ireo, niainga avy teny ambany hatreny amin\u2019ny tampony, teo amin\u2019ny tahony boribory voalohany. Toy izany no nanaovany ireo rafitra roa, izay andry roa teo amin\u2019ny zorony.",
        "30": "Koa valo ny isan\u2019ireo rafitra, ary enina ambin\u2019ny folo ny faladiany volafotsy. Nisy faladiany roa teo akaikin\u2019ny faladiany roa nitsatohan\u2019ny rafitra tsirairay.",
        "31": "Ary nanao barany tamin\u2019ny hazo akasia izy, ka dimy ho an\u2019ny rafitra amin\u2019ny lafiny iray amin\u2019ny tranolay,",
        "32": "dimy ho an\u2019ny rafitra amin\u2019ny lafiny ilany, ary dimy ho an\u2019ny rafitra eo amin\u2019ny lamosiny, dia ny lafiny mitodika miankandrefana.",
        "33": "Ary nataony ny barany afovoany izay nitsivalana teo amin\u2019ireo rafitra, ka natsofony avy teo anoloana mba hipoitra tany amin\u2019ny farany.",
        "34": "Dia nopetahany takela-bolamena ireo rafitra, ary nataony volamena ireo tahony boribory izay nitsofohan\u2019ireo barany. Nopetahany takela-bolamena koa ireo barany.",
        "35": "Ary nanao ridao izy, tamin\u2019ny kofehy manga sy volonondry volomparasy somary mena sy kofehy mena midorehitra ary kofehy rongony miolana tsara. Ary noravahany kerobima natao peta-kofehy ilay ridao.",
        "36": "Dia nanao andry efatra tamin\u2019ny hazo akasia izy hihantonan\u2019ilay ridao, ka nopetahany takela-bolamena ireo andry. Ary volamena ireo fantsika fanantonana teo aminy. Dia nandrendrika volafotsy izy ka nataony faladiany efatra hitsatohan\u2019ireo andry.",
        "37": "Ary nanao lamba fanakonana ho an\u2019ny fidirana amin\u2019ny tranolay izy, ka mpanenona no nanao izany tamin\u2019ny kofehy manga, sy volonondry volomparasy somary mena, sy kofehy mena midorehitra, ary kofehy rongony miolana tsara.",
        "38": "Nataony koa ireo andry dimy hihantonan\u2019ilay lamba, sy ny fantsika fanantonana teo amin\u2019ireo andry. Ary nopetahany takela-bolamena ny tampon\u2019ireo andry sy ny fampitohizana teo aminy, fa varahina kosa ny faladiany dimy hitsatohany."
    },
    "37": {
        "1": "Ary nanao ilay Vata tamin\u2019ny hazo akasia i Bezalila, ka roa hakiho sy sasany ny lavany, iray hakiho sy sasany ny sakany, ary iray hakiho sy sasany ny haavony.",
        "2": "Dia nopetahany takela-bolamena tsy misy fangarony ny atiny sy ny ivelany, ary nasiany sisiny volamena nanaraka ny molony.",
        "3": "Avy eo dia nandrendrika volamena izy, ka nataony tahony boribory efatra izay napetany teo ambony kelin\u2019ny tongotra efatr\u2019ilay Vata, ka ny roa teo amin\u2019ny lafiny iray ary ny roa teo amin\u2019ny lafiny ilany.",
        "4": "Dia nanao bao filanjana tamin\u2019ny hazo akasia izy, ary nopetahany takela-bolamena ireo bao ireo.",
        "5": "Ary natsofony tao amin\u2019ireo tahony teo amin\u2019ny lafiny roa ireo bao ireo mba hilanjana ilay Vata.",
        "6": "Ary nanao ny sarony tamin\u2019ny volamena tsy misy fangarony izy, ka roa hakiho sy sasany ny lavany ary iray hakiho sy sasany ny sakany.",
        "7": "Nanao kerobima volamena roa koa izy. Notefeny tamin\u2019ny marotoa ireo, ary nataony teo amin\u2019ny sisiny roa manaraka ny sakan\u2019ilay sarony,",
        "8": "ka ny kerobima iray ter\u1ef3 amin\u2019ny sisiny iray, ary ny iray ter\u1ef3 amin\u2019ny sisiny iray. Teo amin\u2019ny sisiny roa tamin\u2019ilay sarony no nametrahany an\u2019ireo kerobima.",
        "9": "Ary ireo kerobima ireo dia namelatra ny elany roa niakatra. Nanakona an\u2019ilay sarony ny elatr\u2019izy ireo. Ary nifanatrika izy ireo sady niondrika nijery an\u2019ilay sarony.",
        "10": "Ary nanao ilay latabatra tamin\u2019ny hazo akasia izy, ka roa hakiho sy sasany ny lavany, iray hakiho sy sasany ny sakany, ary iray hakiho sy sasany ny haavony.",
        "11": "Ary nopetahany takela-bolamena tsy misy fangarony ilay latabatra, ka nasiany haingony volamena manodidina ny tampony.",
        "12": "Dia nanao sisiny mitovy refy amin\u2019ny sakan\u2019ny felatanana izy, ka nasiany haingony volamena koa ny morony ambany tamin\u2019iny sisiny iny.",
        "13": "Ary nandrendrika volamena izy, ka nataony tahony boribory efatra ho an\u2019ilay latabatra. Dia napetany teo amin\u2019ny zorony efatra izay nisy ny tongony efatra ireo.",
        "14": "Nifanakaiky tsara tamin\u2019ilay sisiny ireo tahony, izay hitsofohan\u2019ireo bao hilanjana ny latabatra.",
        "15": "Dia nanao ireo bao tamin\u2019ny hazo akasia izy ka nopetahany takela-bolamena ireo. Hilanjana an\u2019ilay latabatra ireo.",
        "16": "Avy eo dia nataony tamin\u2019ny volamena tsy misy fangarony ny fitaovana hapetraka eo ambonin\u2019ilay latabatra, izany hoe ny vilia sy ny kaopy mbamin\u2019ny vilia baolina sy ny zinga handrarahana ny fanatitra zava-pisotro.",
        "17": "Dia nanao ny fitoeran-jiro tamin\u2019ny volamena tsy misy fangarony izy, ka marotoa no nanefeny azy. Avy tamin\u2019ny vatan\u2019ilay fitoeran-jiro ihany ny tongony sy ny sampany sy ny voninkazony sy ny bokony ary ny felany.",
        "18": "Ary nisy sampany enina teo amin\u2019ny andaniny roa tamin\u2019ilay fitoeran-jiro, ka ny telo teo amin\u2019ny andaniny, ary ny telo teo amin\u2019ny ankilany.",
        "19": "Nisy voninkazo telo miendrika vonin\u2019amandie teo amin\u2019ireo sampany tamin\u2019ny andaniny iray, niaraka tamin\u2019ny bokony sy ny felany nifanelanelana. Teo amin\u2019ireo sampany tamin\u2019ny ankilany koa, dia nisy voninkazo telo miendrika vonin\u2019amandie, niaraka tamin\u2019ny bokony sy ny felany nifanelanelana. Dia toy izany ny endrik\u2019ireo sampany enina teo amin\u2019ilay fitoeran-jiro.",
        "20": "Nisy voninkazony efatra miendrika vonin\u2019amandie koa teo amin\u2019ny vatan\u2019ilay fitoeran-jiro, niaraka tamin\u2019ny bokony sy ny felany nifanelanelana.",
        "21": "Nisy bokony iray teo ambanin\u2019ny sampany roa voalohany tamin\u2019ilay fitoeran-jiro. Nisy bokony iray koa teo ambanin\u2019ny sampany roa faharoa. Ary nisy bokony iray koa teo ambanin\u2019ny sampany roa farany. Nisy toy izany daholo teo ambanin\u2019ny sampany enina tamin\u2019ilay fitoeran-jiro.",
        "22": "Avy tamin\u2019ny vatan\u2019ilay fitoeran-jiro ihany ny bokony sy ny sampany. Marotoa no nanefena ireo rehetra ireo avy tamin\u2019ny vongam-bolamena iray ihany tsy misy fangarony, ka tsy nosaratsarahina izy ireo rehefa notefena.",
        "23": "Ary nataony tamin\u2019ny volamena tsy misy fangarony ny jiro fito ho an\u2019ilay fitoeran-jiro, mbamin\u2019ny fihazonana lahin-jiro sy ny fitondrana afo.",
        "24": "Volamena tsy misy fangarony milanja talenta iray no nanaovany ilay fitoeran-jiro sy ny fitaovany rehetra.",
        "25": "Ary nanao ny alitaran\u2019ny emboka manitra tamin\u2019ny hazo akasia izy. Iray hakiho ny lavany ary iray hakiho ny sakany, ka efamira ilay izy, ary roa hakiho ny haavony. Ary avy tamin\u2019ilay alitara ihany ireo tandrony.",
        "26": "Nopetahany takela-bolamena tsy misy fangarony ilay alitara, dia ny tampony sy ny lafiny rehetra ary ny tandrony. Ary nasiany sisiny volamena manodidina ny tampony.",
        "27": "Ary tahony boribory volamena roa avy no nataony teo ambanin\u2019ny sisin\u2019ny andaniny roa tamin\u2019ilay alitara. Ireo no hitsofohan\u2019ny bao hilanjana an\u2019ilay alitara.",
        "28": "Dia nanao ireo bao tamin\u2019ny hazo akasia izy, ka nopetahany takela-bolamena ireo.",
        "29": "Namboariny koa ny menaka masina fanosorana sy ny emboka manitra tsy misy fangarony, toy ny ataon\u2019ny mpanamboatra menaka fanosorana."
    },
    "38": {
        "1": "Ary nanao ny alitaran\u2019ny fanatitra dorana izy, ka hazo akasia no nanaovany azy. Dimy hakiho ny lavany ary dimy hakiho ny sakany, ka efamira ilay izy, ary telo hakiho ny haavony.",
        "2": "Ary nasiany tandrony ny zorony efatra, ka avy tamin\u2019ny zoron\u2019ilay alitara ihany ireo tandrony. Ary nopetahany takela-barahina ilay alitara.",
        "3": "Avy eo dia nataony ny fitaovana rehetran\u2019ny alitara: Ny fitoeran-davenona sy ny lapelina sy ny vilia baolina sy ny fitrebika ary ny fitondrana afo. Nataony varahina daholo ireo.",
        "4": "Ary izy nanao makarakara varahina miendrika harato, teo ambanin\u2019ny molotry ny alitara, teny ambanimbany teo amin\u2019ny fisasahany.",
        "5": "Ary nanao tahony boribory efatra izy, ka napetany teo amin\u2019ny zorony efatra teo akaikin\u2019ilay makarakara varahina, mba hitsofohan\u2019ireo bao filanjana.",
        "6": "Dia nanao an\u2019ireo bao tamin\u2019ny hazo akasia izy, ary nopetahany takela-barahina ireo.",
        "7": "Ary natsofony teo amin\u2019ireo tahony ny bao, ka nataony teo amin\u2019ny andaniny sy ny ankilany tamin\u2019ny alitara mba hilanjana azy. Nataony toy ny vata poakaty ny alitara, ka hazo fisaka no nanaovany azy.",
        "8": "Ary ny kovetabe varahina sy ny tongony varahina, dia nataony tamin\u2019ny fitaratr\u2019ireo vehivavy izay nanao ny fanompoana voalamina teo amin\u2019ny fidirana amin\u2019ny tranolay fihaonana.",
        "9": "Ary nanao ny tokotany izy. Natao tamin\u2019ny kofehy rongony miolana tsara ny fefy lamban\u2019ny tokotany, ho an\u2019ny lafiny mitodika any Negeba, izany hoe mitodika mianatsimo. Zato hakiho ilay fefy.",
        "10": "Varahina ny andry roapolo teo aminy sy ny faladiany roapolo nitsatohan\u2019ny andry. Volafotsy kosa ny fantsika fanantonana sy ny fampitohizana teo amin\u2019ireo andry.",
        "11": "Zato hakiho koa ny lafiny avaratra, ka varahina ny andry roapolo sy ny faladiany roapolo nitsatohan\u2019ny andry. Ary volafotsy ny fantsika fanantonana sy ny fampitohizana teo amin\u2019ireo andry.",
        "12": "Teo amin\u2019ny lafiny andrefana kosa, dia nisy fefy lamba dimampolo hakiho sy andry folo ary faladiany nitsatohan\u2019ny andry. Ary volafotsy ny fantsika fanantonana sy ny fampitohizana teo amin\u2019ireo andry.",
        "13": "Dimampolo hakiho koa ny lafiny atsinanana manandrify ny fiposahan\u2019ny masoandro,",
        "14": "ka teo amin\u2019ny andaniny iray tamin\u2019io lafiny io dia nisy fefy lamba dimy ambin\u2019ny folo hakiho, sy andry telo ary faladiany telo nitsatohan\u2019ny andry.",
        "15": "Ary teo amin\u2019ny ankilany koa, teo akaikin\u2019ny vavahadin\u2019ny tokotany, dia nisy fefy lamba dimy ambin\u2019ny folo hakiho. Koa nitovy ny teo amin\u2019ny andaniny sy teo amin\u2019ny ankilany. Ary nisy andry telo sy faladiany telo nitsatohan\u2019ny andry koa teo.",
        "16": "Vita tamin\u2019ny kofehy rongony miolana tsara ny fefy lamba rehetran\u2019ny tokotany manodidina.",
        "17": "Ary varahina ireo faladiany nitsatohan\u2019ny andry. Volafotsy kosa ny fantsika fanantonana sy ny fampitohizana teo amin\u2019ireo andry. Dia nopetahana takela-bolafotsy ny tampon\u2019ireo andry. Ary nisy fampitohizana volafotsy teo amin\u2019ny andry rehetran\u2019ny tokotany.",
        "18": "Ary ny lamba fanakonana ho an\u2019ny vavahadin\u2019ny tokotany, dia notenomina tamin\u2019ny kofehy manga sy volonondry nolokoana volomparasy somary mena sy kofehy mena midorehitra ary kofehy rongony miolana tsara. Roapolo hakiho ny lavany, ary dimy hakiho ny haavony, nanomboka tamin\u2019ny ilany iray ka hatramin\u2019ny ilany iray, nitovy tamin\u2019ny an\u2019ny fefy lamban\u2019ny tokotany.",
        "19": "Ary varahina ny andry efatra teo aminy sy ny faladiany efatra nitsatohan\u2019ny andry. Volafotsy kosa ireo fantsika fanantonana teo aminy, ary nopetahana takela-bolafotsy ny tampon\u2019ireo andry, ary volafotsy ireo fampitohizana teo aminy.",
        "20": "Ary varahina daholo ny fantsika be fanenjanan-day ho an\u2019ny tranolay sy ho an\u2019ny tokotany manodidina.",
        "21": "Ireto no zavatra natao lisitra momba ny tranolay, dia ny tranolay misy ny Tenin\u2019ny Vavolombelona. Natao lisitra araka ny didin\u2019i Mosesy ireo, ka anjaran\u2019ny Levita ny nanao izany teo ambany fiandraiketan\u2019i Itamara zanak\u2019i Arona mpisorona.",
        "22": "Ary nanao izay rehetra nandidian\u2019i Jehovah an\u2019i Mosesy i Bezalila, zanak\u2019i Ory, zanak\u2019i Hora, avy amin\u2019ny fokon\u2019i Joda.",
        "23": "Ary niaraka taminy i Oholiaba zanak\u2019i Ahisamaka avy amin\u2019ny fokon\u2019i Dana. Mpanao asa tanana i Oholiaba sady mpanao peta-kofehy ary mpanao tenona tamin\u2019ny kofehy manga sy volonondry volomparasy somary mena sy kofehy mena midorehitra ary kofehy rongony tena tsara.",
        "24": "Nitovy lanja tamin\u2019ny volamena natao fanatitra ahetsiketsika, ny volamena rehetra nampiasaina tamin\u2019ny asa rehetra momba ny toerana masina, izany hoe talenta sivy amby roapolo, ary koa sekely telopolo sy fitonjato, araka ny sekelin\u2019ny toerana masina.",
        "25": "Ary ny volafotsy avy tamin\u2019ireo olona voasoratra anarana teo anivon\u2019ny fiangonana, dia nilanja talenta zato, ary koa sekely dimy amby fitopolo sy fitonjato sy arivo, araka ny sekelin\u2019ny toerana masina.",
        "26": "Ny antsasaky ny sekely izay nomen\u2019ny tsirairay, dia ny antsasa-tsekely araka ny sekelin\u2019ny toerana masina. Nanome izany ny lehilahy rehetra voasoratra anarana, izay roapolo taona no ho miakatra. Dimampolo sy dimanjato sy telo arivo sy enina hetsy ny isan\u2019izy ireo.",
        "27": "Ary talenta volafotsy zato no narendrika nanaovana ireo faladiany ho an\u2019ny toerana masina sy ho an\u2019ny ridao, ka talenta zato no nanaovana faladiany zato, izany hoe talenta iray ho an\u2019ny faladiany iray.",
        "28": "Ary ireo sekely volafotsy dimy amby fitopolo sy fitonjato sy arivo, no nanaovany fantsika fanantonana teo amin\u2019ireo andry. Dia nopetahany takela-bolafotsy ny tampon\u2019ireo andry, ary nampifampitohiziny ireo andry.",
        "29": "Talenta fitopolo, ary koa sekely efajato sy roa arivo ny lanjan\u2019ny varahina natao fanatitra ahetsiketsika.",
        "30": "Ary tamin\u2019ireo no nanaovany ny faladiany ho an\u2019ny fidirana amin\u2019ny tranolay fihaonana, ary koa ny alitara varahina sy ny makarakarany varahina, mbamin\u2019ny fitaovana rehetran\u2019ny alitara,",
        "31": "sy ny faladiany ho an\u2019ny tokotany manodidina, sy ny faladiany ho an\u2019ny vavahadin\u2019ny tokotany, ary ny fantsika be fanenjanan-day rehetra ho an\u2019ny tranolay sy ho an\u2019ny tokotany manodidina."
    },
    "39": {
        "1": "Ireo kofehy manga sy volonondry nolokoana volomparasy somary mena ary kofehy mena midorehitra no nanaovan\u2019izy ireo fitafiana tsara tenona, izay hoenti-manompo ao amin\u2019ny toerana masina. Dia nataon\u2019izy ireo ny fitafiana masina ho an\u2019i Arona, araka izay nandidian\u2019i Jehovah an\u2019i Mosesy.",
        "2": "Ary ny efoda dia nataony tamin\u2019ny volamena sy kofehy manga sy volonondry volomparasy somary mena sy kofehy mena midorehitra ary kofehy rongony miolana tsara.",
        "3": "Dia naka takela-bolamena izy ireo, ka nokapokapohiny mba hanify, ary nodidididiany ho lasa kofehy, mba hatao mifampidipiditra amin\u2019ny kofehy manga sy ny volonondry volomparasy somary mena sy ny kofehy mena midorehitra ary ny kofehy rongony tena tsara, toy ny ataon\u2019ny mpanao peta-kofehy.",
        "4": "Ary nanao lamban-tsoroka izy ireo, ka natambatra tamin\u2019ny efoda izany. Dia natambatra teo amin\u2019ny tendrony roa ny efoda.",
        "5": "Ary toy ny fomba nanaovana ny efoda ihany no nanaovana ny fehikibo, izay natao teo amboniny mba hamatorana azy tsara. Nitovy koa ny zavatra nanaovana ny efoda sy ny fehikibo, dia kofehy volamena, kofehy manga, volonondry volomparasy somary mena, kofehy mena midorehitra, ary kofehy rongony miolana tsara, araka izay nandidian\u2019i Jehovah an\u2019i Mosesy.",
        "6": "Avy eo dia nataon\u2019izy ireo tao anaty tranom-bato volamena ireo vato oniksa, izay nisy ny anaran\u2019ny zanak\u2019Israely voasokitra toy ny fanao amin\u2019ny tombo-kase.",
        "7": "Ary napetrany teo amin\u2019ny soroky ny efoda ireo, ho vato fahatsiarovana ny zanak\u2019Israely, araka izay nandidian\u2019i Jehovah an\u2019i Mosesy.",
        "8": "Avy eo dia nataony ny saron-tratra, izay natao peta-kofehy. Toy ny fomba nanaovana ny efoda ihany no nanaovana azy, ka natao tamin\u2019ny kofehy volamena sy kofehy manga sy volonondry volomparasy somary mena sy kofehy mena midorehitra ary kofehy rongony miolana tsara.",
        "9": "Efamira ilay saron-tratra rehefa navalona roa. Dia nataon\u2019izy ireo irain-jehy ny lavany ary irain-jehy ny sakany, rehefa navalona roa ilay izy.",
        "10": "Ary nasian\u2019izy ireo vatosoa misy laharana efatra ilay izy, ka ny laharana voalohany dia robia sy topaza ary emeraoda.",
        "11": "Ny laharana faharoa dia torkoazy sy safira ary jaspa.",
        "12": "Ny laharana fahatelo dia vato lesema sy agata ary ametista.",
        "13": "Ary ny laharana fahefatra dia krizolita sy oniksa ary jady. Natao tao anaty tranom-bato volamena ireo vato, fa ireo tranom-bato kosa natsatoka tao anaty fitoerany avy.",
        "14": "Araka ny anaran\u2019ny zanak\u2019Israely ireo vato. Koa roa ambin\u2019ny folo izy ireo araka ny anaran\u2019ny zanak\u2019Israely. Voasokitra toy ny fanao amin\u2019ny tombo-kase ny anarana teo amin\u2019ny vato tsirairay, ho an\u2019ireo foko roa ambin\u2019ny folo.",
        "15": "Ary teo amin\u2019ilay saron-tratra dia nasian\u2019izy ireo rojo mirandrana toy ny tady, vita tamin\u2019ny volamena tsy misy fangarony.",
        "16": "Avy eo dia nanao tranom-bato volamena roa sy mason-drojo volamena roa izy ireo, ary nasiany mason-drojo iray avy ny zorony roa tamin\u2019ilay saron-tratra.",
        "17": "Dia natsofony teo amin\u2019ireo mason-drojo roa teo amin\u2019ny zoron\u2019ilay saron-tratra, ireo tady volamena roa.",
        "18": "Ary natsofony teo amin\u2019ireo tranom-bato roa ny lohan\u2019ireo tady roa, ka nataony teo amin\u2019ny soroky ny efoda teo anoloana.",
        "19": "Avy eo dia nanao mason-drojo volamena roa izy ireo, ka nasiany iray avy ny zorony roa ambany tamin\u2019ilay saron-tratra, teo amin\u2019ny sisiny anatiny mifanolotra amin\u2019ny efoda.",
        "20": "Nanao mason-drojo volamena roa hafa koa izy ireo, ka nasiany iray avy ny lamban-tsoroka roa tamin\u2019ny efoda. Nataony teny ambany teo anoloana izany, teo akaikin\u2019izay nitambaran\u2019ny efoda, teo ambonin\u2019ny fehikibony.",
        "21": "Ary ny saron-tratra dia nafatotr\u2019izy ireo tamin\u2019ny kofehy manga, avy teo amin\u2019ny mason-drojon\u2019ny saron-tratra nankeo amin\u2019ny mason-drojon\u2019ny efoda, mba ho eo ambonin\u2019ny fehikibon\u2019ny efoda foana ny saron-tratra, ka tsy hihetsika eo ambonin\u2019ny efoda, araka izay nandidian\u2019i Jehovah an\u2019i Mosesy.",
        "22": "Ary notenomina tamin\u2019ny kofehy manga manontolo ny akanjo tsy misy tanany mifanolotra amin\u2019ny efoda.",
        "23": "Ary nisy vozony toy ny vozon\u2019ny akanjo vy fiarovan-tratra, teo afovoan\u2019ilay akanjo tsy misy tanany. Dia nasiana sisiny ilay vozony, mba tsy haharovitra azy.",
        "24": "Ary ny morontongotr\u2019ilay akanjo tsy misy tanany, dia nasian\u2019izy ireo ampongabendanitra vita tamin\u2019ny kofehy manga sy volonondry volomparasy somary mena ary kofehy mena midorehitra, izay niaraka naolanolana.",
        "25": "Dia nanao lakolosy kely tamin\u2019ny volamena tsy misy fangarony izy ireo, ka nataony teny anelanelan\u2019ny ampongabendanitra, nanaraka ny morontongotr\u2019ilay akanjo tsy misy tanany, eny, nifanelanelana tamin\u2019ny ampongabendanitra,",
        "26": "izany hoe lakolosy dia avy eo ampongabendanitra, ary toy izany hatrany nanaraka ny morontongotr\u2019ilay akanjo tsy misy tanany izay hoenti-manompo, araka izay nandidian\u2019i Jehovah an\u2019i Mosesy.",
        "27": "Ary ireto avy no nataon\u2019izy ireo ho an\u2019i Arona sy ny zanany: Akanjo lava notenomina tamin\u2019ny rongony tena tsara;",
        "28": "satroka lamba sy fehiloha firavahan\u2019ny mpisorona izay samy vita tamin\u2019ny rongony tena tsara, ary kilaoty lava vita tamin\u2019ny kofehy rongony miolana tsara;",
        "29": "fehikibo lamba izay notenomina tamin\u2019ny kofehy rongony miolana tsara sy kofehy manga sy volonondry volomparasy somary mena ary kofehy mena midorehitra, araka izay nandidian\u2019i Jehovah an\u2019i Mosesy.",
        "30": "Farany, dia nataon\u2019izy ireo tamin\u2019ny volamena tsy misy fangarony ilay takela-bolamena masina * mamirapiratra, ka nasiany soratra hoe: \u201cAn\u2019i Jehovah ny fahamasinana.\u201d Nataony sokitra toy ny fanao amin\u2019ny tombo-kase izany.",
        "31": "Ary nasian\u2019izy ireo kofehy manga teo amin\u2019izy io, mba hametahana azy teo amin\u2019ilay satroka lamba, araka izay nandidian\u2019i Jehovah an\u2019i Mosesy.",
        "32": "Dia vita daholo ny asa momba ny tranolay, izany hoe ny tranolay fihaonana, izay nataon\u2019ny zanak\u2019Israely araka izay rehetra nandidian\u2019i Jehovah an\u2019i Mosesy. Izany indrindra no nataon\u2019izy ireo.",
        "33": "Ary nentin\u2019izy ireo tany amin\u2019i Mosesy ny tranolay mbamin\u2019ny fitaovany, ny faraingony, ny rafitra, ny barany, ny andry sy ny faladiany hitsatohany;",
        "34": "ny rakotra vita tamin\u2019ny hoditr\u2019ondry nolokoana mena, sy ny rakotra vita tamin\u2019ny hoditra faoky, ary ny ridao fanakonana;",
        "35": "ny Vata misy ny tenin\u2019ny vavolombelona sy ny bao filanjana azy ary ny sarony;",
        "36": "ny latabatra sy ny fitaovany rehetra ary ny mofo aseho;",
        "37": "ny fitoeran-jiro vita tamin\u2019ny volamena tsy misy fangarony, mbamin\u2019ny jirony milahatra sy ny fitaovany rehetra ary ny menaky ny jiro;",
        "38": "ny alitara volamena, sy ny menaka masina fanosorana, sy ny emboka manitra, ary ny lamba fanakonana ho an\u2019ny fidirana amin\u2019ny tranolay;",
        "39": "ny alitara varahina sy ny makarakarany varahina, mbamin\u2019ny bao filanjana azy sy ny fitaovany rehetra, ary ny kovetabe sy ny tongony;",
        "40": "ny fefy lamban\u2019ny tokotany, ny andry sy ny faladiany hitsatohany, ny lamba fanakonana ho an\u2019ny vavahadin\u2019ny tokotany, ny tady fanenjanan-day sy ny fantsika be fanenjanan-day ary ny fitaovana rehetra ho an\u2019ny fanompoana ao amin\u2019ny tranolay, izany hoe ny tranolay fihaonana;",
        "41": "ny fitafiana tsara tenona izay hoenti-manompo ao amin\u2019ny toerana masina, ny fitafiana masina ho an\u2019i Arona mpisorona, ary ny fitafian\u2019ireo zanany mba hanaovany ny asan\u2019ny mpisorona.",
        "42": "Araka izay rehetra nandidian\u2019i Jehovah an\u2019i Mosesy, no nanaovan\u2019ny zanak\u2019Israely ny fanompoana rehetra.",
        "43": "Ary nijery ny asa rehetra i Mosesy, ka hitany fa nataon\u2019izy ireo araka izay nandidian\u2019i Jehovah izany. Eny, toy izany no nataon\u2019izy ireo. Koa nitso-drano azy ireo i Mosesy."
    },
    "40": {
        "1": "Dia hoy i Jehovah tamin\u2019i Mosesy:",
        "2": "\u201cAmin\u2019ny andro voalohan\u2019ny volana voalohany, no hanangananao ny tranolay, izany hoe ny tranolay fihaonana.",
        "3": "Ao no hametrahanao ny Vata misy ny tenin\u2019ny vavolombelona, ka sakano amin\u2019ilay ridao ny lalana mankeo amin\u2019ny Vata.",
        "4": "Ary ento ao amin\u2019ny tranolay ny latabatra, ka alaharo izay tokony hatao eo amboniny. Ento ao koa ny fitoeran-jiro, ary areheto ny jirony.",
        "5": "Dia ataovy eo anoloan\u2019ilay Vata misy ny tenin\u2019ny vavolombelona ny alitara volamena ho an\u2019ny emboka manitra, ary apetaho eo amin\u2019ny toerany ny lamba fanakonana an\u2019ilay fidirana amin\u2019ny tranolay.",
        "6": "\u201cAry ny alitaran\u2019ny fanatitra dorana, dia apetraho eo anoloan\u2019ny fidirana amin\u2019ny tranolay, izany hoe ny tranolay fihaonana.",
        "7": "Apetraho eo anelanelan\u2019ny tranolay fihaonana sy ny alitara kosa ny kovetabe, ka asio rano ao anatiny.",
        "8": "Dia ataovy manodidina ny tranolay ny tokotaniny, ka apetaho ny lamba fanakonana ny vavahadin\u2019ny tokotany.",
        "9": "Ary alaivo ny menaka masina fanosorana, ka hosory ny tranolay sy ny zava-drehetra ao anatiny. Dia hamasino ny tranolay sy ny fitaovany rehetra, mba ho zava-masina ilay tranolay.",
        "10": "Hosory koa ny alitaran\u2019ny fanatitra dorana sy ny fitaovany rehetra, ka hamasino ny alitara mba ho alitara masina indrindra.",
        "11": "Dia hosory ny kovetabe sy ny tongony, ka hamasino ny kovetabe.",
        "12": "\u201cAvy eo dia ampanatony eo amin\u2019ny fidirana amin\u2019ny tranolay fihaonana i Arona sy ny zanany, ka sasao amin\u2019ny rano.",
        "13": "Ary ampanaovy an\u2019i Arona ny fitafiana masina, ka hosory izy ary hamasino. Dia hanao ny asan\u2019ny mpisorona eo anatrehako izy.",
        "14": "Avy eo dia ampanatony ny zanany, ka ampanaovy akanjo lava.",
        "15": "Ary hosory ho mpisorona izy ireo, tahaka ny nanosoranao ny rainy. Dia hanao ny asan\u2019ny mpisorona eo anatrehako izy ireo. Noho izany fanosorana izany, dia ho afaka hanao ny asa fisoronana mandritra ny fotoana tsy voafetra izy ireo, hatramin\u2019ny taranany fara mandimby.\u201d",
        "16": "Dia nanao araka izay rehetra nandidian\u2019i Jehovah azy i Mosesy. Eny, izany indrindra no nataony.",
        "17": "Koa tamin\u2019ny andro voalohan\u2019ny volana voalohany, tamin\u2019ny taona faharoa, dia voatsangana ny tranolay.",
        "18": "Rehefa nanangana ny tranolay i Mosesy, dia napetrany ireo faladiany, napetany ireo rafitra, natsofony ireo barany, ary natsangany ireo andry.",
        "19": "Dia novelariny teo ambonin\u2019ny tranolay ny rakotra, ary napetrany teo ambonin\u2019iny ny rakotra ivelany, araka izay nandidian\u2019i Jehovah an\u2019i Mosesy.",
        "20": "Ary nalainy ny Tenin\u2019ny Vavolombelona, ka nataony tao anatin\u2019ilay Vata. Dia natsofony ny bao filanjana an\u2019ilay Vata, ary nataony teo ambonin\u2019ilay Vata ny sarony.",
        "21": "Dia nentiny nankao amin\u2019ny tranolay ny Vata, ary napetany teo amin\u2019ny toerany ny ridao fanakonana, ka nosakanany ny lalana mankeo amin\u2019ilay Vata misy ny tenin\u2019ny vavolombelona, araka izay nandidian\u2019i Jehovah an\u2019i Mosesy.",
        "22": "Ary napetrany tao amin\u2019ny tranolay fihaonana teo ivelan\u2019ny ridao ny latabatra, teo amin\u2019ny lafiny avaratra amin\u2019ny tranolay.",
        "23": "Dia nalahany nilamina tsara teo ambonin\u2019izy io ireo mofo, eny, nalahany teo anatrehan\u2019i Jehovah, araka izay nandidian\u2019i Jehovah an\u2019i Mosesy.",
        "24": "Avy eo dia napetrany tao amin\u2019ny tranolay fihaonana tandrifin\u2019ny latabatra ny fitoeran-jiro, teo amin\u2019ny lafiny atsimo amin\u2019ny tranolay.",
        "25": "Dia nampirehetiny teo anatrehan\u2019i Jehovah ireo jiro, araka izay nandidian\u2019i Jehovah an\u2019i Mosesy.",
        "26": "Avy eo dia napetrany tao amin\u2019ny tranolay fihaonana teo anoloan\u2019ilay ridao ny alitara volamena,",
        "27": "ka eo ambonin\u2019izy io no handoroany emboka manitra mba hidona-tsetroka, araka izay nandidian\u2019i Jehovah an\u2019i Mosesy.",
        "28": "Farany, dia nataony teo amin\u2019ny toerany ny lamba fanakonana an\u2019ilay fidirana amin\u2019ny tranolay.",
        "29": "Ary napetrany teo amin\u2019ny fidirana amin\u2019ny tranolay, izany hoe ny tranolay fihaonana, ny alitaran\u2019ny fanatitra dorana, mba hanolorany ny fanatitra dorana sy ny fanatitra varimbazaha eo ambonin\u2019ilay alitara, araka izay nandidian\u2019i Jehovah an\u2019i Mosesy.",
        "30": "Avy eo dia napetrany teo anelanelan\u2019ny tranolay fihaonana sy ny alitara ny kovetabe, ka nasiany rano tao anatiny mba hisasana.",
        "31": "Ary nanasa ny tanany sy ny tongony teo i Mosesy mbamin\u2019i Arona sy ny zanany.",
        "32": "Nisasa izy ireo rehefa nankao amin\u2019ny tranolay fihaonana, sy rehefa nanatona ny alitara, araka izay nandidian\u2019i Jehovah an\u2019i Mosesy.",
        "33": "Farany, dia nataony manodidina ny tranolay fihaonana sy ny alitara ny tokotany, ary napetany ny lamba fanakonana ny vavahadin\u2019ny tokotany. Koa vitan\u2019i Mosesy ny asa.",
        "34": "Dia nanarona ny tranolay fihaonana ny rahona, ka feno ny voninahitr\u2019i Jehovah ny tranolay.",
        "35": "Koa tsy afaka niditra tao amin\u2019ny tranolay fihaonana i Mosesy, satria nitoetra teo ambonin\u2019izy io ny rahona, ary feno ny voninahitr\u2019i Jehovah ny tranolay.",
        "36": "Ary rehefa niakatra avy teo ambonin\u2019ny tranolay ny rahona, dia nifindra lasy ny zanak\u2019Israely nandritra ny diany rehetra.",
        "37": "Fa raha tsy niakatra ny rahona, dia tsy nifindra lasy izy ireo fa niandry ny andro niakaran\u2019izy io indray.",
        "38": "Teo ambonin\u2019ny tranolay mantsy ny rahon\u2019i Jehovah nandritra ny andro, ary nisy afo foana teo ambonin\u2019ilay tranolay nandritra ny alina. Ary nahita izany daholo ny taranak\u2019Israely, nandritra ny diany rehetra."
    },
    "meta": {
        "name": "Eksodosy",
        "order": 1,
        "chapter_number": 40
    }
}