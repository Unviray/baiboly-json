{
    "1": {
        "1": "Ary nisy lehilahy efraimita iray atao hoe Elkana, tao Ramataima-zofima any amin\u2019ny faritra be tendrombohitr\u2019i Efraima. Izy dia zanak\u2019i Jerohama, zanak\u2019i Eliho, zanak\u2019i Toho, zanak\u2019i Zofa.",
        "2": "Nanana vady roa izy: Hana no anaran\u2019ny iray, ary Penina no anaran\u2019ny iray. Nanan-janaka i Penina, fa i Hana kosa tsy mba nanana.",
        "3": "Ary niakatra avy tao an-tan\u00e0nany isan-taona ralehilahy mba hiankohoka sy hanao sorona ho an\u2019i Jehovah Tompon\u2019ny tafika, tao Silo. Mpisoron\u2019i Jehovah tao ny zanak\u2019i Ely roa lahy, dia i Hofinia sy Finehasa.",
        "4": "Ary tamin\u2019ny andro nanaovan\u2019i Elkana sorona, dia nomeny anjara maromaro i Penina vadiny mbamin\u2019ny zanak\u2019io rehetra, na lahy na vavy,",
        "5": "fa anjara iray kosa no nomeny an\u2019i Hana. Na izany aza dia i Hana no tiany kokoa, saingy nohidian\u2019i Jehovah ny kibon\u2019i Hana.",
        "6": "Nanorisory azy mafy koa ny rafivaviny, mba hahamenatra azy noho i Jehovah nanidy ny kibony.",
        "7": "Toy izany no nataon\u2019ilay rafiny isan-taona, isaky ny niakatra nankany an-tranon\u2019i Jehovah izy ireo. Nanorisory azy toy izany ilay rafiny, ka nitomany sy tsy nahahinan-kanina i Hana.",
        "8": "Dia hoy i Elkana vadiny: \u201cFa maninona ianao, ry Hana, no mitomany sy tsy mihinan-kanina? Ary nahoana no malahelo ny fonao? Tsy tsara kokoa aminao noho ny zanaka folo mirahalahy ve aho?\u201d",
        "9": "Ary nitsangana i Hana rehefa avy nihinana sy nisotro tao Silo izy ireo. Tamin\u2019izay i Ely mpisorona dia nipetraka teo amin\u2019ilay seza teo akaikin\u2019ny tol\u00e0m-baravaran\u2019ny tempolin\u2019i Jehovah.",
        "10": "Ory dia ory i Hana, ka nivavaka tamin\u2019i Jehovah tamin-dranomaso be.",
        "11": "Koa nivoady izy hoe: \u201cRy Jehovah Tompon\u2019ny tafika \u00f4, raha mba jerenao tokoa ny fahorian\u2019ny mpanompovavinao ka tsarovanao aho, ary tsy hadinoinao ny mpanompovavinao ka omenao zanakalahy, dia homeko an\u2019i Jehovah izy mandritra ny androm-piainany ary tsy hokasihin-kareza ny lohany!\u201d",
        "12": "Raha mbola naharitra nivavaka teo anatrehan\u2019i Jehovah izy, dia nodinihin\u2019i Ely ny vavany.",
        "13": "Niteny anakampo fotsiny anefa i Hana, ka ny molony ihany no nihetsiketsika, ary tsy re ny feony. Koa noheverin\u2019i Ely fa mamo izy.",
        "14": "Dia hoy i Ely taminy: \u201cMandra-pahoviana ianao no mbola ho mamo? Ataovy aloha izay hampisava ny divay nosotroinao.\u201d",
        "15": "Fa hoy ny navalin\u2019i Hana: \u201cTsy izany mihitsy, tompoko, fa vehivavy ory dia ory aho! Tsy nisotro divay na toaka aho, fa mamboraka ny ato am-poko eo anatrehan\u2019i Jehovah.",
        "16": "Aza heverina ho vehivavy tsy manjary re ny mpanompovavinao e! Fa matoa aho mbola miteny, dia satria be ny adin-tsaiko sy ny fahoriako.\u201d",
        "17": "Dia hoy ny navalin\u2019i Ely: \u201cMirary soa ho anao \u00e0ry aho! Homen\u2019ny Andriamanitry ny Israely anao anie izay nangatahinao taminy!\u201d",
        "18": "Koa hoy ravehivavy: \u201cAoka hahazo sitraka aminao ny mpanompovavinao.\u201d Dia lasa nandeha tamin\u2019ny nalehany izy ka nihinan-kanina. Ary hita tamin\u2019ny endriny fa tsy niady saina intsony izy.",
        "19": "Dia nifoha maraina izy ireo, ka niankohoka teo anatrehan\u2019i Jehovah vao nandeha nody, ary tonga tany an-tranony tany Rama. Ary nanao firaisana tamin\u2019i Hana vadiny i Elkana. Koa nahatsiaro an\u2019i Hana i Jehovah.",
        "20": "Ary rehefa afaka herintaona teo ho eo, dia bevohoka i Hana ka tera-dahy, ary nataony hoe Samoela ny anarany, fa hoy izy: \u201cTamin\u2019i Jehovah no nangatahako azy.\u201d",
        "21": "Tat\u1ef3 aoriana, dia niakatra niaraka tamin\u2019ny ankohonany manontolo i Elkana, mba hanao sorona ho an\u2019i Jehovah, dia ny sorona fanao isan-taona sy ny fanatitra fanefana voady.",
        "22": "I Hana kosa tsy niakatra, fa hoy izy tamin\u2019ny vadiny: \u201cRaha vao misara-nono ny zaza, dia hoentiko hiseho eo anatrehan\u2019i Jehovah, ary hipetraka any mandritra ny fotoana tsy voafetra izy.\u201d",
        "23": "Dia hoy i Elkana vadiny: \u201cAtaovy izay hitanao fa mety. Mijan\u00f2na ato an-trano mandra-pahatongan\u2019ny fotoana hampisarahanao nono azy. Hanatanteraka ny teniny anie i Jehovah!\u201d Koa nijanona tao an-trano ravehivavy ary nampinono an\u2019ilay zanany, mandra-pahatongan\u2019ny fotoana nampisarahany nono azy.",
        "24": "Raha vao nosarahi-nono ilay zaza, dia nentiny niara-niakatra taminy, niaraka tamin\u2019ny ombilahy telo taona sy lafarinina iray efaha * ary divay eran\u2019ny siny lehibe. Koa nankao an-tranon\u2019i Jehovah tao Silo izy, niaraka tamin\u2019ilay zaza.",
        "25": "Dia novonoina ilay omby, ary nentina teo amin\u2019i Ely ilay zaza.",
        "26": "Ary hoy i Hana: \u201cAzafady tompoko! Mianiana aminao aho, tompoko, fa izaho ilay vehivavy nijoro teo anilanao teto amin\u2019ity toerana ity, mba hivavaka tamin\u2019i Jehovah.",
        "27": "Momba ity zazalahy ity no nivavahako tamin\u2019i Jehovah, mba hanomezany ahy izay nangatahiko taminy.",
        "28": "Koa ampindramiko an\u2019i Jehovah kosa izy izao. Omena an\u2019i Jehovah izy mandritra ny androm-piainany.\u201d Dia niankohoka teo anatrehan\u2019i Jehovah teo i Elkana."
    },
    "2": {
        "1": "Dia nivavaka i Hana ka nanao hoe: \u201cMifaly amin\u2019i Jehovah ny foko, Ao amin\u2019i Jehovah no isandratan\u2019ny tandroko. * Misokatra ny vavako hamaly ny fahavaloko, Satria tena faly aho noho ny famonjena avy aminao.",
        "2": "Tsy misy masina tahaka an\u2019i Jehovah, satria tsy misy Andriamanitra ankoatra anao, Ary tsy misy vatolampy tahaka ny Andriamanitsika.",
        "3": "Aza manao teny an\u2019avona loatra ianareo, Aoka tsy hisy teny tsy voahevitra haloaky ny vavanareo, Fa Andriamanitry ny fahalalana i Jehovah, Ary izay atao dia tombanany ara-drariny.",
        "4": "Mihorohoro ny lehilahy mahay mandefa zana-tsip\u00ecka, Fa manjary mahery kosa ireo malemy.",
        "5": "Tsy maintsy mikarama mba hahazoana sakafo ireo voky, Fa ny noana kosa tsy noana intsony. Na ny vehivavy momba aza miteraka fito, Fa izay niteraka maro kosa tsy hanan-janaka intsony.",
        "6": "I Jehovah no mamono sy mitsimbina ny aina, Izy no mampidina any amin\u2019ny Fasana, * sy mampiakatra avy any.",
        "7": "I Jehovah no mampahantra sy mampanan-karena, Izy no mampietry sy manandratra.",
        "8": "Izy no manangana ny olona ambany hiala amin\u2019ny vovoka, Ary avy ao amin\u2019ny lavaka misy lavenona no ampiakarany ny mahantra, Mba hametrahany azy miaraka amin\u2019ny olona ambony. Ary seza fiandrianana be voninahitra no omeny azy ireo ho fananany. Fa an\u2019i Jehovah ny fototry ny tany, Ary apetrany eo ambonin\u2019izany ny tany lonaka.",
        "9": "Ambenany ny tongotry ny olona tsy mivadika aminy, Fa ny ratsy fanahy kosa ampanginina ao anatin\u2019ny haizina, Satria tsy amin\u2019ny herin\u2019ny tenany no andresen\u2019ny olona.",
        "10": "Raha ny amin\u2019i Jehovah, dia hihorohoro izay miady aminy. Ary izy hampirefotra kotroka avy any an-danitra mba hamelezana an\u2019ireny. I Jehovah mihitsy no hitsara ny tany manontolo, Mba hanomezany hery ny mpanjakany, Sy mba hanandratany ny tandroky ny voahosony.\u201d",
        "11": "Dia nandeha nody tany an-tranony tany Rama i Elkana, ary ilay zaza kosa lasa mpanompon\u2019i Jehovah teo anatrehan\u2019i Ely mpisorona.",
        "12": "Ary ny zanakalahin\u2019i Ely dia olona tsy manjary, sady tsy niraharaha an\u2019i Jehovah.",
        "13": "Koa izao no nataon\u2019izy ireo tamin\u2019ireo anjara tokony ho azon\u2019ny mpisorona avy tamin\u2019ny vahoaka: Rehefa nisy nanolotra sorona, dia tonga ny mpanompon\u2019ny mpisorona nitondra fitrebika telo rantsana. Koa raha vao nangotraka ny hena,",
        "14": "dia natsindron\u2019izy ireo tao anaty vilany ilay fitrebika. Natsindrony tao anaty vilany fandrahoan-kena izany, na tao anaty vilany misy tahony roa na tao anaty vilanibe na vilany misy tahony, ka izay azon\u2019ny fitrebika dia nalain\u2019ny mpisorona ho azy. Izany no nataon\u2019izy ireo tao Silo, tamin\u2019ny Israelita rehetra tonga tany.",
        "15": "Ary raha mbola tsy nodorana mba hidona-tsetroka ny tavin-kena, dia efa nisy mpanompon\u2019ny mpisorona tonga ka niteny toy izao tamin\u2019ny olona nanao sorona: \u201cOmeo hena hatsatsika ny mpisorona, mba ho hena manta no azony avy aminao, fa tsy hena nandrahoina.\u201d",
        "16": "Ary raha niteny taminy ilay olona hoe: \u201cAleo aloha hodorana mba hidona-tsetroka ny tavin-kena, vao haka izay tianao ianao\u201d, dia hoy izy: \u201cTsia! Fa omeo izao dia izao ilay izy. Raha tsy izany dia halaiko an-keriny!\u201d",
        "17": "Ary lehibe indrindra teo anatrehan\u2019i Jehovah ny fahotan\u2019ireo mpanompo ireo, satria nanao tsinontsinona ny fanatitra ho an\u2019i Jehovah ireo lehilahy ireo.",
        "18": "I Samoela kosa nanompo teo anatrehan\u2019i Jehovah. Mbola zaza izy tamin\u2019izay, ary nanao efoda rongony izay nisy fehikibo nafatotra taminy.",
        "19": "Nanjairan-dreniny akanjo kely tsy misy tanany koa izy isan-taona. Ary nitondra izany tany amin\u2019i Samoela ny reniny, rehefa niara-niakatra tamin\u2019ny vadiny mba hanolotra ny sorona fanao isan-taona.",
        "20": "Dia nitso-drano an\u2019i Elkana sy ny vadiny i Ely, ka nanao hoe: \u201cHomen\u2019i Jehovah zanaka avy amin\u2019ity vehivavy ity anie ianao, ho solon\u2019ilay zavatra nampindramina, izay nampindramina an\u2019i Jehovah!\u201d Ary lasa nody izy ireo.",
        "21": "Dia nitsinjo an\u2019i Hana tokoa i Jehovah, ka nanana anaka izy ary niteraka telo lahy sy roa vavy. Ary nihalehibe teo anatrehan\u2019i Jehovah i Samoela zaza.",
        "22": "Efa antitra be i Ely, ary reny ny zava-drehetra fanaon\u2019ny zanany tamin\u2019ny Israely rehetra, sy ny nanaovan\u2019izy ireo firaisana tamin\u2019ireo vehivavy nanompo teo amin\u2019ny fidirana amin\u2019ny tranolay fihaonana.",
        "23": "Koa hoy izy tamin\u2019ireo zanany ireo: \u201cNahoana ianareo no manao toy izany foana? Ratsy ny zavatra reko tamin\u2019ny olon-drehetra momba anareo.",
        "24": "Tsy tsara mihitsy, anaka, ny tatitra reko aelin\u2019ny olon\u2019i Jehovah.",
        "25": "Raha misy manota amin\u2019olona, dia Andriamanitra no hitsara hiaro azy. Fa raha amin\u2019i Jehovah kosa ny olona iray no manota, iza no hivavaka ho azy?\u201d Tsy nihaino ny tenin-drainy anefa izy ireo, satria efa sitrak\u2019i Jehovah ny hamono azy ireo ho faty.",
        "26": "Nihalehibe ihany i Samoela nandritra izany fotoana izany, sady vao mainka nahatehotia teo imason\u2019i Jehovah sy teo imason\u2019ny olona.",
        "27": "Dia nisy lehilahin\u2019Andriamanitra tonga tany amin\u2019i Ely, ka niteny hoe: \u201cIzao no nolazain\u2019i Jehovah: \u2018Tsy efa nampahafantatra ny tenako tamin\u2019ny ankohonan\u2019ny razambenao ve aho, fony izy ireo andevon\u2019ny ankohonan\u2019i Farao tany Ejipta?",
        "28": "Ny ankohonan\u2019ny razambenao koa no nofidina ho ahy teo amin\u2019ny foko rehetran\u2019ny Israely, mba hanao ny asan\u2019ny mpisorona sy hiakatra eo amin\u2019ny alitarako ka hampiakatra ny setroky ny sorona, ary koa hanao efoda eo anatrehako, mba hanomezako azy ny fanatitra rehetra atao anaty afo izay atolotry ny zanak\u2019Israely.",
        "29": "Koa nahoana ianareo no dia manitsakitsaka foana ny sorona sy ny fanatitra izay nandidiako hatolotra ho ahy ao an-tranoko? Nahoana ianao no manome voninahitra foana ny zanakao mihoatra noho izaho, ka ny tsara indrindra amin\u2019izay fanatitry ny Israely oloko no hanatavezanareo ny tenanareo?",
        "30": "\u201c\u2018Koa izao no lazain\u2019i Jehovah Andriamanitry ny Israely: \u201cEfa niteny tokoa aho hoe: Handeha eo anatrehako mandritra ny fotoana tsy voafetra ny ankohonanao sy ny ankohonan\u2019ny razambenao.\u201d Fa izao kosa no tenin\u2019i Jehovah ankehitriny: \u201cSanatria ahy izany! Fa izay manome voninahitra ahy no homeko voninahitra, ary izay maniratsira ahy kosa hatao tsinontsinona.\u201d",
        "31": "Ho avy ny andro hanesorako ny herinao sy ny herin\u2019ny ankohonan\u2019ny razambenao, ka tsy hisy lehilahy ho tratrantitra ao amin\u2019ny ankohonanao.",
        "32": "Fahavalo no ho hitanao ao an-tranoko, na dia eo aza ny soa rehetra atao amin\u2019ny Israely. Ary tsy hisy lehilahy ho tratrantitra mihitsy ao amin\u2019ny ankohonanao.",
        "33": "Hisy ihany lehilahy taranakao havelako hanompo eo amin\u2019ny alitarako, ka ho reraka ny masonao ary hihaosa ny vatanao. Hovonoin\u2019ny olona amin\u2019ny sabatra anefa ny ankamaroan\u2019izay ao amin\u2019ny ankohonanao.",
        "34": "Koa ho famantarana ho anao izao hanjo an\u2019i Hofinia sy Finehasa zanakao roa lahy izao: Andro iray ihany no hahafatesan\u2019izy roa lahy.",
        "35": "Ary hanendry mpisorona mendri-pitokisana ho an\u2019ny tenako aho. Koa mifanaraka amin\u2019izay ao am-poko sy ao an-tsaiko * no hataony. Dia hataoko tokoa izay hananany taranaka maharitra, ary ho mpisorona mandrakariva ho an\u2019ny voahosotro izy.",
        "36": "Ary izay sisa tavela amin\u2019ny ankohonanao dia ho avy hiankohoka eo anatrehany mba hahazoana vola sy mofo boribory. Dia hiteny izy ireo hoe: \u201cAmpanaovy asan\u2019ny mpisorona re aho, mba hihinanako sombi-mofo e!\u201d\u2019\u201d"
    },
    "3": {
        "1": "Nanompo an\u2019i Jehovah teo anatrehan\u2019i Ely i Samoela zaza, nandritra izany fotoana izany. Ary nahalana ny teny avy tamin\u2019i Jehovah tamin\u2019izany andro izany, sady tsy dia nisy firy ny fahitana.",
        "2": "Tamin\u2019izay andro izay i Ely dia natory tao amin\u2019izay nisy azy, ary efa pahina ny masony ka tsy nahita izy.",
        "3": "Mbola tsy novonoina ny jiron\u2019Andriamanitra, ary i Samoela natory tao amin\u2019ny tempolin\u2019i Jehovah, izay nisy ny Vata masin\u2019Andriamanitra.",
        "4": "Ary nantsoin\u2019i Jehovah i Samoela, ka namaly hoe: \u201cInt\u1ef3 aho.\u201d",
        "5": "Dia nihazakazaka nankao amin\u2019i Ely izy ka niteny hoe: \u201cInt\u1ef3 aho, fa niantso ahy ianao.\u201d Fa hoy i Ely: \u201cTsy niantso aho, fa miverena matory.\u201d Koa lasa natory izy.",
        "6": "Niantso indray anefa i Jehovah hoe: \u201cSamoela!\u201d Dia nitsangana i Samoela ka nankao amin\u2019i Ely, ary niteny hoe: \u201cInt\u1ef3 aho, fa tena niantso ahy ianao.\u201d Fa hoy i Ely: \u201cTsy niantso anao aho, anaka, fa miverena matory.\u201d",
        "7": "Mbola tsy nahalala tsara an\u2019i Jehovah mantsy i Samoela, ary mbola tsy nampahafantarina azy ny tenin\u2019i Jehovah.",
        "8": "Koa niantso fanintelony i Jehovah hoe: \u201cSamoela!\u201d Dia nitsangana izy ka nankao amin\u2019i Ely, ary niteny hoe: \u201cInt\u1ef3 aho, fa niantso ahy mihitsy ianao.\u201d Dia fantatr\u2019i Ely fa i Jehovah no niantso an\u2019ilay zazalahy.",
        "9": "Koa hoy i Ely tamin\u2019i Samoela: \u201cMandehana matory, ka raha mbola miantso anao izy, dia lazao hoe: \u2018Mitenena, Jehovah \u00f4, fa mihaino ny mpanomponao.\u2019\u201d Koa lasa natory tao amin\u2019izay nisy azy i Samoela.",
        "10": "Dia tonga i Jehovah ka nijoro teo, sady niantso indray hoe: \u201cSamoela! Samoela!\u201d Koa hoy i Samoela: \u201cMitenena fa mihaino ny mpanomponao.\u201d",
        "11": "Ary hoy i Jehovah taminy: \u201cHanao zavatra eo amin\u2019ny Israely aho, ka izay mandre momba izany dia hangorintsina ny sofiny roa.",
        "12": "Amin\u2019izany andro izany no hotanterahiko amin\u2019i Ely hatramin\u2019ny voalohany ka hatramin\u2019ny farany ny zava-drehetra nolazaiko momba ny ankohonany.",
        "13": "Dia lazao aminy fa hosaziko mandritra ny fotoana tsy voafetra ny ankohonany, noho ny fahadisoana efa fantany, satria manozona an\u2019Andriamanitra ny zanany lahy nefa tsy noteneniny mafy.",
        "14": "Koa izany no nianianako tamin\u2019ny ankohonan\u2019i Ely hoe tsy ho afaka amin\u2019izy ireo ny sazy vokatry ny fahadisoany, mandritra ny fotoana tsy voafetra, na dia misy sorona sy fanatitra atao aza.\u201d",
        "15": "Dia natory mandra-paharainan\u2019ny andro i Samoela. Avy eo izy dia nanokatra ny varavaran\u2019ny tranon\u2019i Jehovah. Ary natahotra ny hilaza tamin\u2019i Ely momba izay niseho i Samoela.",
        "16": "Niantso azy anefa i Ely hoe: \u201cRy Samoela zanako \u00f4!\u201d Dia hoy izy: \u201cInt\u1ef3 aho.\u201d",
        "17": "Ary hoy i Ely: \u201cInona no nolazainy taminao? Aza afenina ahy, raha sitrakao. Hofaizin\u2019Andriamanitra anie ianao, * ary mihoatra noho izany aza, raha misy afeninao ahy izay teny nolazainy taminao!\u201d",
        "18": "Koa nolazain\u2019i Samoela taminy ny zava-drehetra, fa tsy nisy nafeniny. Dia hoy i Ely: \u201cAvy amin\u2019i Jehovah izany! Aoka hataony izay hitany fa mety.\u201d",
        "19": "Dia nihalehibe i Samoela, ka nomba azy i Jehovah. Ary tsy nisy navelany ho raraka an-tany ny teniny rehetra.",
        "20": "Koa nanjary fantatry ny Israely rehetra hatrany Dana ka hatrany Beri-sheba, fa nekena ho mpaminanin\u2019i Jehovah i Samoela.",
        "21": "Ary niseho tao Silo indray i Jehovah, satria efa nampahafantatra ny tenany tamin\u2019i Samoela tao Silo i Jehovah, tamin\u2019ny alalan\u2019ny tenin\u2019i Jehovah."
    },
    "4": {
        "1": "Dia nampitain\u2019i Samoela tamin\u2019ny Israely rehetra foana ny tenin\u2019Andriamanitra. Ary nivoaka hiady tamin\u2019ny Filistinina ny Israely, ka nitoby teo akaikin\u2019i Ebenezera. Ny Filistinina kosa nitoby tao Afeka.",
        "2": "Ary samy naka ny toerany avy ny miaramilan\u2019ny Filistinina, mba hifanandrina tamin\u2019ny Israely. Ratsy anefa ny fandehan\u2019ny ady ka resy ny Israely teo anoloan\u2019ny Filistinina, izay nahafaty lehilahy tokony ho efatra arivo tao an\u2019ady.",
        "3": "Koa rehefa tonga tao an-toby ny olona, dia hoy ny anti-panahin\u2019ny Israely: \u201cNahoana no nataon\u2019i Jehovah resy teo anoloan\u2019ny Filistinina isika androany? Andao halaintsika avy any Silo ny Vata misy ny fifanekena nataon\u2019i Jehovah, mba ho eto amintsika ka hamonjy antsika eo am-pelatanan\u2019ny fahavalontsika.\u201d",
        "4": "Koa naniraka olona hankany Silo ny vahoaka, ka nentina avy any ny Vata misy ny fifanekena nataon\u2019i Jehovah Tompon\u2019ny tafika, ilay mipetraka eo amin\u2019ny kerobima. Ary teo koa izy mirahalahy zanak\u2019i Ely, dia i Hofinia sy Finehasa, niaraka tamin\u2019ilay Vata misy ny fifanekena nataon\u2019Andriamanitra.",
        "5": "Raha vao tonga tao an-toby ilay Vata misy ny fifanekena nataon\u2019i Jehovah, dia nihorakoraka mafy ny Israelita rehetra, ka nihovotrovotra mihitsy ny tany.",
        "6": "Ary ren\u2019ny Filistinina ilay horakoraka ka hoy izy ireo: \u201cFa maninona no misy horakoraka be toy izany ao an-tobin\u2019ny Hebreo?\u201d Dia fantatr\u2019izy ireo fa tonga tao ny Vata masin\u2019i Jehovah.",
        "7": "Koa natahotra ny Filistinina satria, araka ny filazany dia \u201ctonga ao an-toby Andriamanitra!\u201d Hoy koa izy ireo: \u201cHahita loza isika, fa mbola tsy nisy toy izao mihitsy hatramin\u2019izay!",
        "8": "Hahita loza isika! Iza no hamonjy antsika eo an-tanan\u2019izany Andriamanitra heni-kaja izany? Izy ilay Andriamanitra namely an\u2019i Ejipta tamin\u2019ny fandripahana isan-karazany tany an-tany efitra.",
        "9": "Man\u00e0na herim-po, ry Filistinina, ary misehoa ho tena lehilahy, sao ianareo hanompo ny Hebreo tahaka ny efa nanompoany anareo. Misehoa ho tena lehilahy, ka miadia!\u201d",
        "10": "Koa niady tokoa ny Filistinina. Dia resy ny Israely, ka samy nandositra tany amin\u2019ny tranolainy avy. Ary be dia be no maty, ka ny Israely dia nahafatesana lehilahy telo alina nandeha an-tongotra.",
        "11": "Lasa babo koa ny Vata masin\u2019Andriamanitra, ary maty izy mirahalahy zanak\u2019i Ely, dia i Hofinia sy Finehasa.",
        "12": "Ary nisy lehilahy benjaminita nihazakazaka avy tany an\u2019ady, ka tonga tao Silo ny androtr\u2019iny ihany. Rovitra ny akanjony sady nihosim-bovoka ny lohany.",
        "13": "Tamin\u2019izy tonga, dia efa nipetraka nitazantazana teo amin\u2019ny seza teo amoron-dalana i Ely, satria nangitakitaka ny fony noho ny amin\u2019ny Vata masin\u2019Andriamanitra. Ary tonga nilaza ny vaovao tao an-tan\u00e0na ilay lehilahy, ka nidradradradra ny iray tan\u00e0na.",
        "14": "Dia henon\u2019i Ely ilay fidradradradrana, ka hoy izy: \u201cFa inona izany tabataba izany?\u201d Koa nandeha haingana nankeo amin\u2019i Ely ilay lehilahy, ka nilaza ilay vaovao taminy.",
        "15": "Valo amby sivy folo taona i Ely tamin\u2019izay, ary tsy nihetsika ny masony ka tsy nahita izy.",
        "16": "Ary hoy ilay lehilahy taminy: \u201cIzaho no avy tany an\u2019ady, ary avy any aho no nandositra androany.\u201d Dia hoy i Ely: \u201cInona no nitranga, anaka?\u201d",
        "17": "Koa hoy ilay mpilaza vaovao: \u201cNandositra teo anoloan\u2019ny Filistinina ny Israely, ary resy tanteraka ny olona. Maty koa i Hofinia sy Finehasa zanakao mirahalahy, ary lasa babo ny Vata masin\u2019Andriamanitra.\u201d",
        "18": "Raha vao niteny momba ny Vata masin\u2019Andriamanitra ilay lehilahy, dia nianjera avy teo amin\u2019ny sezany teo akaikin\u2019ny vavahady i Ely ary nidaboka nankany aoriana ka tapaka ny vozony, dia maty izy. Efa antitra mantsy izy sady navesatra. Izy no nitsara ny Israely efapolo taona.",
        "19": "Ary bevohoka efa ho teraka ny vinantovaviny, vadin\u2019i Finehasa. Ary ren-dravehivavy fa lasa babo ny Vata masin\u2019Andriamanitra, sady henony koa fa maty ny rafozandahiny sy ny vadiny. Dia nitambonkina izy ka teraka, satria nihetsi-jaza tampoka.",
        "20": "Ary rehefa ho faty izy, dia hoy ireo vehivavy nijoro teo akaikiny: \u201cAza matahotra fa tera-dahy ianao.\u201d Tsy namaly anefa izy, sady tsy nahoany akory izany tao am-pony tao.",
        "21": "Ary nataony hoe Ikaboda ny anaran\u2019ilay zaza, fa hoy izy: \u201cNiala tamin\u2019ny Israely ho any an-tsesitany ny voninahitra.\u201d Ny Vata masin\u2019Andriamanitra izay lasa babo, mbamin\u2019ny rafozandahiny sy ny vadiny, no tiany holazaina tamin\u2019izany.",
        "22": "Koa hoy izy: \u201cNiala tamin\u2019ny Israely ho any an-tsesitany ny voninahitra, fa lasa babo ny Vata masin\u2019Andriamanitra.\u201d"
    },
    "5": {
        "1": "Ary naka ny Vata masin\u2019Andriamanitra ny Filistinina, ka nitondra izany avy tao Ebenezera nankany Asdoda.",
        "2": "Dia nalain\u2019izy ireo ilay Vata masin\u2019Andriamanitra, ka nampidiriny tao an-tranon\u2019i Dagona ary napetrany teo akaikin\u2019i Dagona.",
        "3": "Ary nifoha maraina ny Asdodita ny ampitson\u2019iny, ka nahita an\u2019i Dagona nianjera nihohoka tamin\u2019ny tany, teo anoloan\u2019ny Vata masin\u2019i Jehovah. Koa noraisin\u2019izy ireo i Dagona ka naveriny teo amin\u2019ny toerany.",
        "4": "Nony nifoha maraina koa izy ireo ny ampitson\u2019iny, dia nahita an\u2019i Dagona nianjera nihohoka tamin\u2019ny tany indray, teo an-tokonam-baravarana, teo anoloan\u2019ny Vata masin\u2019i Jehovah, sady tapaka ny lohany sy ny felatanany roa, ka ny tapany toy ny trondro ihany sisa tavela.",
        "5": "Izany no mahatonga ny mpisoron\u2019i Dagona sy izay rehetra mankao ao an-tranon\u2019i Dagona, tsy hanitsaka ny eo an-tokonam-baravaran\u2019i Dagona ao Asdoda, mandraka androany.",
        "6": "Ary ny tanan\u2019i Jehovah dia navesatra tamin\u2019ny Asdodita, eny, i Asdoda sy ny faritaniny, satria nampisahotahany sy nasiany tamin\u2019ny hemoroida izy ireo.",
        "7": "Dia hitan\u2019ny olona tao Asdoda izany, ka hoy izy ireo: \u201cAoka tsy havela hitoetra eto amintsika ny Vata masin\u2019ny Andriamanitry ny Israely, fa ny tanany efa namely mafy antsika sy Dagona andriamanitsika.\u201d",
        "8": "Koa naniraka olona hamory ny andriana mpiray dina rehetran\u2019ny Filistinina hankeo aminy izy ireo, ka niteny hoe: \u201cHataontsika ahoana ny Vata masin\u2019ny Andriamanitry ny Israely?\u201d Farany, dia hoy ireo: \u201cAoka hafindra any Gata ny Vata masin\u2019ny Andriamanitry ny Israely.\u201d Koa nentin\u2019izy ireo nankany ilay Vata masin\u2019ny Andriamanitry ny Israely.",
        "9": "Rehefa tongan\u2019ireo tany ilay Vata, dia nataon\u2019ny tanan\u2019i Jehovah nisahotaka be ilay tan\u00e0na. Ary nasiany ny olona tao an-tan\u00e0na, na kely na lehibe, ka voan\u2019ny hemoroida.",
        "10": "Koa nalefan\u2019izy ireo nankany Ekrona ny Vata masin\u2019Andriamanitra. Raha vao tonga tao Ekrona anefa ny Vata masin\u2019Andriamanitra, dia nitaraina mafy ny Ekronita hoe: \u201cNentin-dry zareo at\u1ef3 aminay ny Vata masin\u2019ny Andriamanitry ny Israely, mba hahafaty anay sy ny vahoakanay!\u201d",
        "11": "Koa naniraka olona hamory ny andriana mpiray dina rehetran\u2019ny Filistinina izy ireo, ka niteny hoe: \u201cAlefaso any io Vata masin\u2019ny Andriamanitry ny Israely io, ka avereno any amin\u2019ny toerany mba tsy hahafaty anay sy ny vahoakanay.\u201d Fa nisahotaka ny olona nanerana an\u2019ilay tan\u00e0na, ka maro no maty. Ary navesatra be tao ny tanan\u2019ilay tena Andriamanitra,",
        "12": "ka izay olona tsy maty dia voan\u2019ny hemoroida. Koa niakatra mandrakariva tany an-danitra ny antso vonjy nataon\u2019ilay tan\u00e0na."
    },
    "6": {
        "1": "Fito volana ny Vata masin\u2019i Jehovah no tany ambanivohitry ny Filistinina.",
        "2": "Ary nantsoin\u2019ny Filistinina ny mpisorona sy ny mpisikidy, ka nanontaniany hoe: \u201cHataonay ahoana ny Vata masin\u2019i Jehovah? Lazao aminay hoe ampiarahinay amin\u2019ny inona io rehefa alefanay any amin\u2019ny toerany.\u201d",
        "3": "Dia hoy ireo: \u201cAza alefa tsy miaraka amin\u2019ny fanatitra ny Vata masin\u2019ny Andriamanitry ny Israely raha alefanareo, fa atero any aminy miaraka amin\u2019ny fanatitra noho ny heloka. Dia ho sitrana ianareo, ka ho fantatrareo ny antony tsy ialan\u2019ny tanany aminareo.\u201d",
        "4": "Koa hoy ny Filistinina: \u201cInona no fanatitra noho ny heloka tokony haterinay any aminy?\u201d Dia hoy ireo: \u201cHemoroida volamena dimy sy voalavo mpitsambikina dimy vita amin\u2019ny volamena, araka ny isan\u2019ny andriana mpiray dinan\u2019ny Filistinina. Mitovy ihany mantsy ny loza manjo anareo rehetra sy ireo andriana mpiray dina eo aminareo.",
        "5": "Ataovy sarivongana ny hemoroidanareo sy ny voalavo mpitsambikina manimba ny taninareo, ary omeo voninahitra ny Andriamanitry ny Israely. Angamba izy mba hanala ny tanany tsy ho eo aminareo sy ny andriamanitrareo ary ny taninareo.",
        "6": "Nahoana ianareo no manamafy ny fonareo toy ny nanamafisan\u2019i Ejipta sy Farao ny fony? Rehefa nofaizin\u2019Andriamanitra anefa izy ireo, moa ve tsy nalefany avy hatrany ny Israelita ka lasa nandeha?",
        "7": "Koa manaova sarety vaovao, ary mak\u00e0 ombivavy roa mampinono, izay mbola tsy nasiana zioga mihitsy. Fehezo eo amin\u2019ilay sarety ireo ombivavy, dia alefaso mody ny zanany mba tsy hanaraka azy.",
        "8": "Ary alaivo ny Vata masin\u2019i Jehovah ka apetraho eo ambonin\u2019ilay sarety. Ataovy ao anaty boaty eo akaikin\u2019ilay Vata ireo sarivongana volamena, izay haterinareo any aminy ho fanatitra noho ny heloka. Ary alefaso izany, dia handeha.",
        "9": "Jereo fa raha miakatra amin\u2019ny lalana mankany amin\u2019ny taniny izany, ho any Beti-semesy, dia Izy no nanao tamintsika izao zava-dratsy lehibe izao. Raha tsy izany kosa, dia ho fantatsika hoe tsy ny tanany no nikasika antsika, fa nisy loza sendra nanjo antsika fotsiny.\u201d",
        "10": "Dia nanao araka izany tokoa ny olona. Naka ombivavy roa mbola mampinono izy ireo ka nofeheziny teo amin\u2019ilay sarety, ary ny zanak\u2019omby kosa nohidiany tao an-trano.",
        "11": "Napetrak\u2019izy ireo teo ambonin\u2019ilay sarety ny Vata masin\u2019i Jehovah mbamin\u2019ilay boaty nisy ireo voalavo mpitsambikina vita tamin\u2019ny volamena sy ny sarivongan\u2019ny hemoroidan-dry zareo.",
        "12": "Ary nizotra nahitsy tamin\u2019ny lalana nankany Beti-semesy ireo omby. Dia nandeha tamin\u2019ny lalambe iray ihany izy ireo ka nitrena teny an-dalana, ary tsy nivily niankavanana na niankavia. Nanaraka an\u2019ireo omby hatrany amin\u2019ny sisin-tanin\u2019i Beti-semesy ireo andriana mpiray dinan\u2019ny Filistinina.",
        "13": "Tamin\u2019izay ny olona tao Beti-semesy dia nijinja varimbazaha teny amin\u2019ny lemaka iva. Ary nanopy ny masony izy ireo ka nahita an\u2019ilay Vata, dia faly be.",
        "14": "Tonga teo amin\u2019ny sahan\u2019i Josoa Beti-semita ilay sarety, ka nijanona teo amin\u2019ilay vato be. Ary nokapakapain\u2019izy ireo ny hazon\u2019ilay sarety, fa ireo omby kosa natolony ho fanatitra dorana ho an\u2019i Jehovah.",
        "15": "Ny Levita no nampidina ny Vata masin\u2019i Jehovah mbamin\u2019ilay boaty nisy an\u2019ireo sarivongana volamena. Ary napetrak\u2019izy ireo teo ambonin\u2019ilay vato be ny Vata. Ny olona tao Beti-semesy kosa nanolotra fanatitra dorana, sady tsy nitsahatra nanao sorona ho an\u2019i Jehovah tamin\u2019iny andro iny.",
        "16": "Dia nahita izany ireo andriana dimy mpiray dinan\u2019ny Filistinina, ka niverina nankany Ekrona ny androtr\u2019iny ihany.",
        "17": "Ary ireto avy ny hemoroida volamena naterin\u2019ny Filistinina ho fanatitra noho ny heloka ho an\u2019i Jehovah: Iray an\u2019i Asdoda, iray an\u2019i Gaza, iray an\u2019i Askelona, iray an\u2019i Gata, ary iray an\u2019i Ekrona.",
        "18": "Ireo voalavo mpitsambikina vita tamin\u2019ny volamena kosa, dia araka ny isan\u2019ny tan\u00e0na rehetran\u2019ny Filistinina izay an\u2019ireo andriana dimy mpiray dina, hatramin\u2019ny tan\u00e0na voaro mafy ka hatramin\u2019ny tan\u00e0na kely teny ambanivohitra. Ary ilay vato be nametrahan\u2019izy ireo ny Vata masin\u2019i Jehovah, dia vavolombelona eo amin\u2019ny sahan\u2019i Josoa Beti-semita mandraka androany.",
        "19": "Novonoin\u2019Andriamanitra anefa ny olona tao Beti-semesy satria nojerijeren\u2019izy ireo ny Vata masin\u2019i Jehovah. Koa namono olona fitopolo\u2014sy dimy alina\u2014 * teo amin\u2019ny vahoaka izy. Dia nalahelo mafy ny olona satria namely ny olona i Jehovah ka be dia be no maty.",
        "20": "Ary hoy ny olona tao Beti-semesy: \u201cIza no ho afaka hankeo anatrehan\u2019i Jehovah, ilay Andriamanitra masina? Tsy afaka miala amintsika ve izy ka mankany an-kafa?\u201d",
        "21": "Farany, dia nandefa iraka nankany amin\u2019ny mponin\u2019i Kiriata-jearima izy ireo, nanao hoe: \u201cNaverin\u2019ny Filistinina ny Vata masin\u2019i Jehovah. Koa mid\u00ecna at\u1ef3, mba hampiakatra azy any aminareo.\u201d"
    },
    "7": {
        "1": "Koa tonga ny lehilahy avy tao Kiriata-jearima. Dia nentin\u2019izy ireo niakatra ny Vata masin\u2019i Jehovah ary nampidiriny tao an-tranon\u2019i Abinadaba teny an-kavoana. Ary i Eleazara zanakalahin\u2019i Abinadaba no nohamasinina hiambina an\u2019ilay Vata masin\u2019i Jehovah.",
        "2": "Hatramin\u2019ny andro nametrahana an\u2019ilay Vata tao Kiriata-jearima, dia andro maro no lasa, ka nahatratra roapolo taona izany. Ary nitomany ny taranak\u2019Israely manontolo ka nitady an\u2019i Jehovah.",
        "3": "Koa hoy i Samoela tamin\u2019ny taranak\u2019Israely manontolo: \u201cRaha amin\u2019ny fonareo manontolo no iverenanareo amin\u2019i Jehovah, dia esory tsy ho eo aminareo ny andriamani-kafa sy ireo sarin\u2019i Astarta. Atodiho amin\u2019i Jehovah ny fonareo ka aza avela hiovaova, ary manompoa azy irery ihany, dia hanafaka anareo eo an-tanan\u2019ny Filistinina izy.\u201d",
        "4": "Koa nesorin\u2019ny zanak\u2019Israely ireo Bala sy ireo sarin\u2019i Astarta, ka nanompo an\u2019i Jehovah irery ihany izy ireo.",
        "5": "Ary hoy i Samoela: \u201cVorio ao Mizpa ny Israely rehetra, fa hivavaka amin\u2019i Jehovah ho anareo aho.\u201d",
        "6": "Dia nivory tao Mizpa izy ireo, ary nantsaka rano ka nandraraka izany teo anatrehan\u2019i Jehovah, sady nifady hanina tamin\u2019iny andro iny. Teo koa izy ireo no niteny hoe: \u201cEfa nanota tamin\u2019i Jehovah izahay.\u201d Ary nanomboka nitsara ny zanak\u2019Israely tao Mizpa i Samoela.",
        "7": "Ary ren\u2019ny Filistinina fa nivory tao Mizpa ny zanak\u2019Israely. Koa niakatra hamely ny Israely ireo andriana mpiray dinan\u2019ny Filistinina. Natahotra noho ny amin\u2019ny Filistinina anefa ny zanak\u2019Israely rehefa nandre izany.",
        "8": "Koa hoy izy ireo tamin\u2019i Samoela: \u201cAza mangina, ary aza mitsahatra miantso vonjy amin\u2019i Jehovah Andriamanitsika mba hamonjeny antsika eo an-tanan\u2019ny Filistinina.\u201d",
        "9": "Dia naka zanak\u2019ondry mbola minono i Samoela, ka nanolotra izany ho fanatitra dorana manontolo ho an\u2019i Jehovah. Ary niantso vonjy tamin\u2019i Jehovah ho an\u2019ny Israely izy, ka namaly azy i Jehovah.",
        "10": "Raha mbola nanolotra an\u2019ilay fanatitra dorana i Samoela, dia niroso hiady tamin\u2019ny Israely ny Filistinina. Koa nandefa kotroka mafy be i Jehovah hoenti-manohitra ny Filistinina tamin\u2019iny andro iny, mba hampisahotaka azy. Dia resy teo anoloan\u2019ny Israely izy ireo.",
        "11": "Koa nivoaka avy tao Mizpa ny lehilahy israelita, ka nanenjika an\u2019ireo Filistinina sady namono azy hatrany atsimon\u2019i Beti-kara.",
        "12": "Ary naka vato i Samoela ka nametraka izany teo anelanelan\u2019i Mizpa sy Jesana, dia nataony hoe Ebenezera ny anaran\u2019ilay vato. Fa hoy izy: \u201cNanampy antsika i Jehovah hatramin\u2019izao.\u201d",
        "13": "Dia resy ny Filistinina, ka tsy nitsofotsofoka tao amin\u2019ny faritanin\u2019ny Israely intsony. Ary nanohitra ny Filistinina foana ny tanan\u2019i Jehovah, nandritra ny androm-piainan\u2019i Samoela.",
        "14": "Koa niverina tsikelikely tamin\u2019ny Israely ny tan\u00e0na efa nalain\u2019ny Filistinina tamin\u2019izy ireo, hatrany Ekrona ka hatrany Gata. Dia nafahan\u2019ny Israely teo an-tanan\u2019ny Filistinina ny faritanin\u2019ireny tan\u00e0na ireny. Nanjary tsy nisy ady koa teo amin\u2019ny Israely sy ny Amorita.",
        "15": "Ary nitsara ny Israely foana i Samoela, nandritra ny androm-piainany.",
        "16": "Dia nandeha nitety an\u2019i Betela sy Gilgala ary Mizpa izy isan-taona, ka nitsara ny Israely tao amin\u2019ireny toerana rehetra ireny.",
        "17": "Niverina tao Rama ihany anefa izy satria tao ny tranony, ka tao izy no nitsara ny Israely. Ary nanorina alitara tao ho an\u2019i Jehovah izy."
    },
    "8": {
        "1": "Rehefa antitra i Samoela, dia notendreny ho mpitsaran\u2019ny Israely ireo zanany lahy:",
        "2": "Joela no anaran\u2019ny zanany lahimatoa, ary Abia kosa no anaran\u2019ny faharoa. Nitsara tao Beri-sheba izy ireo.",
        "3": "Tsy mba nanao toy izay nataony anefa ireo zanany ireo, fa sady tia tombony azo tamin\u2019ny tsy rariny no nandray kolikoly ary nanao fitsarana miangatra.",
        "4": "Rehefa nandeha ny fotoana, dia nivory ny anti-panahy rehetran\u2019ny Israely ka nankany amin\u2019i Samoela tao Rama,",
        "5": "ary niteny taminy hoe: \u201cEfa antitra ianao izao, nefa ny zanakao tsy mba nanao toy izay nataonao. Koa manendre mpanjaka hitsara anay, sahala amin\u2019ny firenena rehetra.\u201d",
        "6": "Ratsy teo imason\u2019i Samoela anefa ny tenin\u2019izy ireo hoe: \u201cOmeo mpanjaka izahay hitsara anay.\u201d Koa nivavaka tamin\u2019i Jehovah izy.",
        "7": "Dia hoy i Jehovah taminy: \u201cHenoy izay rehetra lazain\u2019ny vahoaka aminao, satria tsy ianao no laviny, fa izaho no laviny tsy ho mpanjakany.",
        "8": "Nahafoy ahy foana izy ireo sady nanompo andriamani-kafa. Ary toy izany foana no efa nataony, hatramin\u2019ny andro nitondrako azy niakatra avy tany Ejipta ka mandraka androany. Izany koa no ataony aminao izao.",
        "9": "Koa henoy ny teniny. Fa ampitandremo tsara fotsiny izy ireo ny amin\u2019izay ho vokany, ka lazao aminy ny zo ara-dal\u00e0na ananan\u2019izay ho mpanjakany.\u201d",
        "10": "Dia nolazain\u2019i Samoela tamin\u2019ilay vahoaka nangataka mpanjaka taminy ny tenin\u2019i Jehovah rehetra.",
        "11": "Hoy koa izy: \u201cIzao no ho zo ara-dal\u00e0na hananan\u2019izay ho mpanjakanareo: Halainy ho azy ny zanakareo lahy, ka hataony eny amin\u2019ny kalesiny sy miaraka amin\u2019ny mpitaingin-tsoavaliny, ary ny sasany hihazakazaka eo alohan\u2019ny kalesiny.",
        "12": "Ny sasany hotendreny ho lehiben\u2019ny arivony sy lehiben\u2019ny dimampolony, ary ny sasany kosa hiasa ny taniny sy hijinja ny vokatry ny taniny ary hanamboatra ny fitaovam-piadiany sy ny fitaovana amin\u2019ny kalesiny.",
        "13": "Halainy koa ny zanakareo vavy, ka hataony mpanamboatra menaka fanosorana sy ho mpahandro ary ho mpanao mofo.",
        "14": "Ary halainy ka homeny ho an\u2019ny mpanompony ny tsara indrindra amin\u2019ny sahanareo sy ny tanimboalobokareo ary ny sahan\u2019olivanareo.",
        "15": "Halainy koa ny ampahafolon\u2019ny vokatra avy amin\u2019ny sahanareo sy ny tanimboalobokareo, ka homeny ho an\u2019ny tandapany sy ny mpanompony.",
        "16": "Halainy koa ny mpanompolahinareo sy ny mpanompovavinareo, mbamin\u2019izay tsara indrindra amin\u2019ny ombinareo ary ny ampondranareo, ka hampiasainy hiasa ho an\u2019ny tenany.",
        "17": "Halainy koa ny ampahafolon\u2019ny ondry aman\u2019osinareo, ary ianareo ho lasa mpanompony.",
        "18": "Dia hitaraina mafy ianareo amin\u2019izany andro izany, noho ny amin\u2019ny mpanjakanareo izay nofidinareo ho anareo, saingy tsy hamaly anareo i Jehovah amin\u2019izany andro izany.\u201d",
        "19": "Tsy nety nihaino ny tenin\u2019i Samoela anefa ny vahoaka, fa nanao hoe: \u201cTsia, fa aleo ihany hisy mpanjaka hifehy anay.",
        "20": "Dia ho sahala amin\u2019ny firenena rehetra izahay, ka hitsara anay ny mpanjakanay sady handeha eo alohanay ary hiady ho anay amin\u2019izay ady ataonay.\u201d",
        "21": "Koa nihaino ny teny rehetra nolazain\u2019ny vahoaka i Samoela, ary nolazainy tamin\u2019i Jehovah izany.",
        "22": "Dia hoy i Jehovah taminy: \u201cHenoy ny tenin\u2019izy ireo, ka manendre mpanjaka hitondra azy.\u201d Koa hoy i Samoela tamin\u2019ireo lehilahy israelita: \u201cSamia mody any an-tan\u00e0nany avy.\u201d"
    },
    "9": {
        "1": "Ary nisy lehilahy benjaminita iray atao hoe Kisy, zanak\u2019i Abiela, zanak\u2019i Zerora, zanak\u2019i Bekorata, zanak\u2019i Afia, Benjaminita. Mpanankarem-be ralehilahy.",
        "2": "Nanan-janakalahy atao hoe Saoly izy. Mbola tanora i Saoly sady tsara tarehy, ka tsy nisy lehilahy tsara tarehy noho izy teo amin\u2019ny zanak\u2019Israely. Lava be koa izy, ka tsy nisy nihoatra ny sorony ny halavan\u2019ny olona rehetra.",
        "3": "Ary very ireo ampondravavin\u2019i Kisy rain\u2019i Saoly, ka hoy izy tamin\u2019i Saoly zanany: \u201cMitondr\u00e0 re mpanompo iray miaraka aminao, ka mandehana mitady an\u2019ireo ampondra.\u201d",
        "4": "Dia lasa izy nitety ny faritra be tendrombohitr\u2019i Efraima sy ny faritr\u2019i Salisa, nefa tsy nahita an\u2019ireo ampondra. Ary nitety ny faritr\u2019i Salima izy ireo, nefa tsy tany koa ireo ampondra. Nitety ny tanin\u2019ny Benjaminita koa izy, fa tsy nahita.",
        "5": "Ary tonga tany Zofa izy ireo. Dia hoy i Saoly tamin\u2019ilay mpanompo niaraka taminy: \u201cAndao isika hiverina, sao dia tsy ny ampondra intsony no hoeritreretin\u2019ny raiko, fa isika indray no tena hampanahy azy.\u201d",
        "6": "Hoy anefa ilay mpanompo: \u201cAzafady, tompoko, fa misy lehilahin\u2019Andriamanitra ao amin\u2019ir\u1ef3 tan\u00e0na ir\u1ef3. Hajain\u2019ny olona izy, ary tanteraka avokoa izay lazainy. Andao ho eny, fa angamba izy afaka milaza amintsika izay lalana tokony halehantsika.\u201d",
        "7": "Dia hoy i Saoly taminy: \u201cInona anefa no hoentintsika any amin-dralehilahy, raha mankeny isika? Efa lany mantsy ny mofo tao anaty harona, ka tsy misy na inona na inona hoentina ho fanomezana ho an\u2019ilay lehilahin\u2019Andriamanitra. Sa mbola misy inona at\u1ef3 amintsika?\u201d",
        "8": "Dia namaly indray ilay mpanompo hoe: \u201cMisy ampahefatry ny sekely volafotsy at\u1ef3 amiko. Homeko an\u2019ilay lehilahin\u2019Andriamanitra izany, dia holazainy amintsika izay lalana tokony halehantsika.\u201d",
        "9": "\u2014Toy izao no lazain\u2019ny olona teo amin\u2019ny Israely taloha, rehefa handeha hitady an\u2019Andriamanitra: \u201cAndao ho any amin\u2019ny mpahita.\u201d Mpahita mantsy taloha no fiantsoana ny mpaminany.\u2014",
        "10": "Koa hoy i Saoly tamin\u2019ilay mpanompony: \u201cMarina ny teninao, fa andao ho eny.\u201d Dia nankeny amin\u2019ny tan\u00e0na nisy an\u2019ilay lehilahin\u2019Andriamanitra izy ireo.",
        "11": "Nony niakatra ny fiakarana nankao an-tan\u00e0na izy ireo, dia nahita ankizivavy nivoaka hantsaka, ka niteny hoe: \u201cAo ve ny mpahita?\u201d",
        "12": "Dia hoy ireo: \u201cAo izy. Jereo fa ao alohanao ao izy. Mandehana haingana fa efa tonga eto an-tan\u00e0na izy izao. Misy fanaovana sorona ho an\u2019ny olona mantsy eny amin\u2019ny toerana avo anio.",
        "13": "Raha vao miditra ao an-tan\u00e0na ianareo, dia hahita azy, alohan\u2019ny hiakarany hisakafo eny amin\u2019ny toerana avo. Tsy afaka misakafo mantsy ny olona mandra-pahatongany, fa izy no manao fisaorana ny amin\u2019ny sorona. Aorian\u2019izay vao mahazo misakafo ireo nasaina. Koa miakara, fa izao dia izao izy no ho hitanareo.\u201d",
        "14": "Dia niakatra tao an-tan\u00e0na izy ireo. Ary nony tonga teo afovoan-tan\u00e0na izy ireo, dia iny i Samoela fa nivoaka hitsena azy mba hiakatra teny amin\u2019ny toerana avo.",
        "15": "Ny omalin\u2019ny nahatongavan\u2019i Saoly anefa, dia efa nanambara tamin\u2019i Samoela i Jehovah hoe:",
        "16": "\u201cRahampitso tokotokony ho amin\u2019ny ora toy izao, dia halefako at\u1ef3 aminao ny lehilahy iray avy any amin\u2019ny tanin\u2019i Benjamina. Koa hosory ho mpitarika ny Israely oloko izy. Hamonjy ny oloko eo an-tanan\u2019ny Filistinina izy, satria efa hitako ny fahorian\u2019ny oloko ary efa tonga at\u1ef3 amiko ny fitarainany.\u201d",
        "17": "Dia nahita an\u2019i Saoly i Samoela, ary i Jehovah niteny taminy hoe: \u201cIo ilay lehilahy nolazaiko taminao hoe: \u2018Izy no hifehy ny oloko.\u2019\u201d",
        "18": "Ary nanatona an\u2019i Samoela teo am-bavahady i Saoly, ka niteny hoe: \u201cMba atoroy ahy kely ny tranon\u2019ny mpahita.\u201d",
        "19": "Koa hoy i Samoela: \u201cIzaho ilay mpahita. Miakara eo alohako ho eny amin\u2019ny toerana avo, fa hiara-misakafo amiko ianareo anio. Dia halefako ianao rahampitso maraina, ary holazaiko aminao izay rehetra ao am-ponao.",
        "20": "Aza manahy kosa ny amin\u2019ny ampondranao very efa telo andro izay, fa efa hita ireny. Ary an\u2019iza moa ny zava-tsarobidy rehetra eo amin\u2019ny Israely? Tsy anao sy ny ankohonan-drainao manontolo ve?\u201d",
        "21": "Dia hoy i Saoly: \u201cTsy Benjaminita avy amin\u2019ny foko kely indrindran\u2019ny Israely ve aho? Ary tsy ny fianakaviako ve no tsy manan-danja indrindra amin\u2019ny fianakaviana rehetran\u2019ny fokon\u2019i Benjamina? Koa nahoana ianao no miteny toy izany amiko?\u201d",
        "22": "Ary nalain\u2019i Samoela i Saoly sy ny mpanompony, dia nentiny tao amin\u2019ny efitra fisakafoana ka nomeny ny toerana mihaja indrindra teo amin\u2019izay nasaina. Tokony ho telopolo lahy izy ireo no tao.",
        "23": "Ary hoy i Samoela tamin\u2019ny mpahandro nony avy eo: \u201cOmeo at\u1ef3 ilay hena nomeko anao, izay efa nasaiko natokanao.\u201d",
        "24": "Koa nalain\u2019ny mpahandro ilay feny sy ny hena niaraka taminy, ka nataony teo anoloan\u2019i Saoly. Ary hoy i Samoela: \u201cIo ilay natokana, ka ataovy eo anoloanao ary hano, fa ho amin\u2019ity fotoana voatondro ity no nanokanana azy io ho anao, mba hiara-misakafo amin\u2019izay nasaina ianao.\u201d Koa niara-nisakafo tamin\u2019i Samoela i Saoly tamin\u2019iny andro iny.",
        "25": "Niala teo amin\u2019ilay toerana avo izy ireo avy eo, ka nidina nankeny an-tan\u00e0na. Ary mbola niresaka tamin\u2019i Saoly teo an-tampon-trano i Samoela.",
        "26": "Ary nifoha maraina izy ireo. Koa raha vao nazava ratsy ny andro, dia niantso an\u2019i Saoly teo an-tampon-trano i Samoela, nanao hoe: \u201cMitsang\u00e0na, fa halefako hody ianao.\u201d Dia nitsangana i Saoly, ary nivoaka ny trano izy sy Samoela.",
        "27": "Nony nidina nanaraka ny sisin\u2019ny tan\u00e0na izy ireo, dia hoy i Samoela tamin\u2019i Saoly: \u201cAsaivo mialoha antsika ilay mpanompo, fa ianao kosa mijan\u00f2na mba hilazako ny tenin\u2019Andriamanitra.\u201d Koa lasa ilay mpanompo."
    },
    "10": {
        "1": "Dia naka ny menaka tao anaty tavoara kely i Samoela, ka nandraraka izany teo amin\u2019ny lohan\u2019i Saoly sady nanoroka azy, ary niteny hoe: \u201cNohosoran\u2019i Jehovah tokoa ianao, mba ho mpitarika eo amin\u2019ny lovany.",
        "2": "Rehefa miala eto amiko ianao anio, dia hahita lehilahy roa eo akaikin\u2019ny fasan\u2019i Rahely, ao Zelza any amin\u2019ny faritanin\u2019i Benjamina. Ary hilaza aminao izy ireo hoe: \u2018Efa hita ireo ampondravavy notadiavinao, ary tsy ny ampondra intsony izao no eritreretin-drainao, fa ianareo indray no mampanahy azy, ka hoy izy: \u201cAhoana re no hataoko momba an\u2019izay zanako izay e?\u201d\u2019",
        "3": "Ary mandehana lavidavitra kokoa, hatrany amin\u2019ilay hazobe ao Tabara. Dia hisy olona telo lahy hifanena aminao eo, hiakatra hitady an\u2019Andriamanitra any Betela, ka ny iray mitondra zanak\u2019osy telo, ny iray mitondra mofo boribory telo, ary ny iray kosa mitondra divay eran\u2019ny siny lehibe.",
        "4": "Dia hanontany ny fahasalamanao izy ireo, ary hanome anao mofo roa. Koa raiso avy eny an-tanany izany.",
        "5": "Aorian\u2019izay ianao dia ho tonga eo amin\u2019ny havoanan\u2019Andriamanitra, izay misy toby miaramilan\u2019ny Filistinina. Koa rehefa tonga eo ianao, izany hoe rehefa ao an-tan\u00e0na, dia hifanena amin\u2019ny mpaminany maromaro midina avy eny amin\u2019ny toerana avo. Ary eo alohan\u2019izy ireo hisy olona mitondra lokanga sy ampongatapaka sy sodina ary harpa, raha mbola miteny toy ny mpaminany izy ireo.",
        "6": "Ary hiasa aminao ny fanahin\u2019i Jehovah, ka hiteny toy ny mpaminany miaraka amin\u2019izy ireo eo ianao, sady hovana ho olom-baovao.",
        "7": "Rehefa mitranga aminao ireo famantarana ireo, dia ataovy izay azon\u2019ny tananao atao, fa momba anao Andriamanitra.",
        "8": "Ary mid\u00ecna hialoha ahy any Gilgala, fa hidina hankany aminao aho mba hanolotra sorona dorana sy sorona iombonana. Dia miandrasa fito andro mandra-pahatongako any aminao, fa hampahafantariko anao izay tokony hataonao.\u201d",
        "9": "Koa raha vao nihodina niala teo amin\u2019i Samoela izy, dia novan\u2019Andriamanitra ho hafa ny fony. Ary tanteraka daholo ireo famantarana ireo tamin\u2019iny andro iny.",
        "10": "Dia lasa nankeny amin\u2019ilay havoana izy ireo, ka nifanena tamin\u2019ny mpaminany maromaro. Koa niasa tamin\u2019i Saoly avy hatrany ny fanahin\u2019Andriamanitra, ka niteny toy ny mpaminany teo amin\u2019ireo izy.",
        "11": "Ary izay rehetra nahafantatra azy taloha, dia nahita azy naminany niaraka tamin\u2019ny mpaminany. Koa nifampiresaka ny olona hoe: \u201cFa naninona ity zanak\u2019i Kisy? Anisan\u2019ny mpaminany koa angaha i Saoly?\u201d",
        "12": "Ary nisy olona teo niteny hoe: \u201cFa iza no rain\u2019ireo e?\u201d Izany no nahatonga ilay fitenenana hoe: \u201cAnisan\u2019ny mpaminany koa angaha i Saoly?\u201d",
        "13": "Farany, dia tsy niteny toy ny mpaminany intsony izy, ary tonga teny amin\u2019ny toerana avo.",
        "14": "Ary hoy ny rahalahin-drain\u2019i Saoly taminy sy tamin\u2019ilay mpanompony: \u201cFa taiza ianareo?\u201d Dia namaly izy hoe: \u201cNitady an\u2019ireo ampondravavy izahay, ary nandeha nitady foana nefa tsy tany ireo ampondra. Koa nankany amin\u2019i Samoela izahay.\u201d",
        "15": "Dia hoy ilay dadatoan\u2019i Saoly: \u201cMba lazao ahy izay nambaran\u2019i Samoela taminareo!\u201d",
        "16": "Koa hoy i Saoly taminy: \u201cNilaza marimarina taminay izy fa efa hita ireo ampondra.\u201d Tsy noresahiny taminy anefa ny amin\u2019ilay fanjakana nolazain\u2019i Samoela.",
        "17": "Ary i Samoela namory ny vahoaka hankeo anatrehan\u2019i Jehovah tao Mizpa,",
        "18": "ka niteny tamin\u2019ny zanak\u2019Israely hoe: \u201cIzao no nolazain\u2019i Jehovah Andriamanitry ny Israely: \u2018Izaho no nitondra ny Israely niakatra avy tany Ejipta, sy nanafaka anareo teo an-tanan\u2019i Ejipta sy teo an-tanan\u2019ireo fanjakana rehetra nampahory anareo.",
        "19": "Kanefa efa nolavinareo androany ny Andriamanitrareo, izay namonjy anareo tamin\u2019ny loza sy ny fahoriana rehetra nanjo anareo. Dia mbola niteny ihany ianareo hoe: \u201cTsia, fa manendre mpanjaka hifehy anay.\u201d Koa mijoroa eo anatrehan\u2019i Jehovah, araka ny fizarazaranareo isam-poko sy isaky ny arivo.\u2019\u201d",
        "20": "Dia nampanatonin\u2019i Samoela ny foko rehetran\u2019ny Israely, ka ny fokon\u2019i Benjamina no voafidy.",
        "21": "Ary nasainy nanatona araka ny fianakaviany avy ny fokon\u2019i Benjamina, ka ny fianakavian\u2019ny Matrita no voafidy. Farany, dia i Saoly zanak\u2019i Kisy no voafidy. Ary notadiavin\u2019ny olona izy, nefa tsy hita.",
        "22": "Koa nanontany an\u2019i Jehovah indray izy ireo hoe: \u201cEfa tonga eto ve ralehilahy e?\u201d Dia hoy i Jehovah: \u201cIo miafina ao amin\u2019ny entana io izy.\u201d",
        "23": "Koa nihazakazaka naka azy avy tao izy ireo. Ary rehefa nijoro teo afovoan\u2019ny olona izy, dia lava be ka tsy nisy nihoatra ny sorony ny halavan\u2019ny olona rehetra.",
        "24": "Dia hoy i Samoela tamin\u2019ny olona rehetra: \u201cHitanareo ve ilay nofidin\u2019i Jehovah, fa tsy misy tahaka azy amin\u2019ny olona rehetra?\u201d Koa nihorakoraka izy rehetra hoe: \u201cHo ela velona anie ny mpanjaka!\u201d",
        "25": "Dia nolazain\u2019i Samoela tamin\u2019ny vahoaka ny zo ara-dal\u00e0na ananan\u2019ny mpanjaka, ka nosoratany tao amin\u2019ny boky ary napetrany teo anatrehan\u2019i Jehovah. Ary nalefan\u2019i Samoela hody tany an-tranony avy ny olona rehetra.",
        "26": "Nody tany an-tranony tany Gibea kosa i Saoly. Ary niaraka taminy ireo lehilahy mahery fo, satria nanohina ny fon\u2019izy ireo Andriamanitra.",
        "27": "Nilaza kosa anefa ireo lehilahy tsy manjary hoe: \u201cAhoana koa no hamonjen\u2019ilehio antsika?\u201d Dia nanamavo an\u2019i Saoly izy ireo, ary tsy mba nitondra fanomezana ho azy. Tsy niteny mihitsy anefa i Saoly fa toy ny olona moana."
    },
    "11": {
        "1": "Ary niakatra i Nahasy Amonita ka nitoby hamely an\u2019i Jabesy any Gileada. Dia hoy ny lehilahy rehetra tao Jabesy tamin\u2019i Nahasy: \u201cManaova fifanekena aminay mba hanompoanay anao.\u201d",
        "2": "Ary hoy i Nahasy Amonita: \u201cHanao fifanekena aminareo aho raha toa ka hopotsirina daholo ny masonareo ankavanana, ka ataoko fanalam-baraka ny Israely rehetra izany.\u201d",
        "3": "Dia hoy ny anti-panahin\u2019i Jabesy: \u201cOmeo fito andro aloha izahay, fa handefa iraka any amin\u2019ny faritra rehetran\u2019ny Israely. Koa raha tsy misy mamonjy anay, dia hitolo-batana aminao izahay.\u201d",
        "4": "Ary tonga tao Gibean\u2019i Saoly ireo iraka, ka nilaza ireo teny ireo tamin\u2019ny olona. Dia nidradradradra nitomany ny olona rehetra.",
        "5": "Tamin\u2019izay indrindra i Saoly no tonga avy any an-tsaha nandroaka omby, ka nanao hoe: \u201cFa maninona ny olona no mitomany?\u201d Dia nolazain\u2019izy ireo taminy ny tenin\u2019ny olona avy ao Jabesy.",
        "6": "Nony ren\u2019i Saoly izany teny izany, dia niasa taminy ny fanahin\u2019Andriamanitra, ka tezitra mafy izy.",
        "7": "Dia naka omby roa izy, ka norasarasainy ary nampitondrainy an\u2019ireo iraka ho any amin\u2019ny faritra rehetran\u2019ny Israely. Ary hoy izy: \u201cNa iza na iza amintsika tsy mivoaka hanaraka an\u2019i Saoly sy Samoela, dia toy izao no hatao amin\u2019ny ombiny!\u201d Koa natahotra mafy an\u2019i Jehovah ny olona, ka niainga toy ny olona iray.",
        "8": "Dia nisain\u2019i Saoly tao Bezeka izy ireo, ka telo hetsy ny zanak\u2019Israely, ary telo alina ny lehilahy anisan\u2019ny fokon\u2019i Joda.",
        "9": "Ary hoy izy ireo tamin\u2019ireo iraka tonga teo: \u201cIzao no holazainareo amin\u2019ireo lehilahy ao Jabesy any Gileada: \u2018Hisy famonjena ho anareo rahampitso, amin\u2019ny mitataovovonana.\u2019\u201d * Dia tonga nilaza izany tamin\u2019ireo lehilahy tao Jabesy ny iraka, ka faly ireo.",
        "10": "Koa hoy ireo lehilahy tao Jabesy tamin\u2019ny Amonita: \u201cHitolo-batana aminareo izahay rahampitso, ka ataovy aminay izay hitanareo fa mety.\u201d",
        "11": "Nozarain\u2019i Saoly ho telo toko ny olona ny ampitso. Dia tafiditra tao an-toby izy ireo tamin\u2019ny fiambenana maraina, ka namono an\u2019ireo Amonita mandra-pahafanan\u2019ny andro. Ary niparitaka izay sisa tavela tamin\u2019ny Amonita ka tsy nisy tafaraka na roa monja aza.",
        "12": "Koa hoy ny olona tamin\u2019i Samoela: \u201cIza no milaza hoe: \u2018Saoly ve no ho mpanjakanay?\u2019 Atolory ireny olona ireny hovonoinay ho faty.\u201d",
        "13": "Hoy anefa i Saoly: \u201cTsy misy olona hovonoina ho faty anio, satria androany i Jehovah no nanao famonjena teo amin\u2019ny Israely.\u201d",
        "14": "Hoy i Samoela tamin\u2019ny olona nony avy eo: \u201cAndao ho any Gilgala fa any isika no hanavao ny fanjakana.\u201d",
        "15": "Koa nankany Gilgala ny olona rehetra. Ary tao i Saoly no nataony mpanjaka teo anatrehan\u2019i Jehovah. Dia nanolotra sorona iombonana teo anatrehan\u2019i Jehovah izy ireo tao, ka nifaly aoka izany i Saoly sy ny Israelita rehetra."
    },
    "12": {
        "1": "Farany, dia hoy i Samoela tamin\u2019ny Israely rehetra: \u201cEfa nohenoiko daholo ny teninareo tamiko, rehefa nilaza ianareo hoe tokony hanendry mpanjaka hitondra anareo aho.",
        "2": "Koa io \u00e0ry ilay mpanjaka mitarika anareo! Izaho kosa efa antitra sy fotsy volo, ary indreo ny zanako miaraka aminareo. Izaho efa nanompo an\u2019Andriamanitra sy nitarika anareo, hatramin\u2019ny fahazazako ka mandraka androany.",
        "3": "Koa int\u1ef3 aho! Lazao eto anatrehan\u2019i Jehovah sy ny voahosony raha misy iampanganareo ahy: Ombin\u2019iza, na ampondran\u2019iza no nalaiko? Iza no nambakaiko na nampahoriko? Avy tamin\u2019iza no nandraisako tsolotra mba hanampenako ny masoko? Lazao fa honerako aminareo izany.\u201d",
        "4": "Dia hoy izy ireo: \u201cTsy nanambaka anay ianao, na nampahory anay, na nanaiky handray na inona na inona avy tamin\u2019iza na iza.\u201d",
        "5": "Koa hoy izy tamin\u2019ireo: \u201cI Jehovah sy ny voahosony no vavolombelona androany, fa tsy naka na inona na inona taminareo aho.\u201d Dia hoy izy ireo: \u201cEny, vavolombelona izy.\u201d",
        "6": "Hoy koa i Samoela tamin\u2019ny vahoaka: \u201cI Jehovah no vavolombelona nampiasa an\u2019i Mosesy sy Arona, sady nitondra ny razanareo niakatra avy tany Ejipta.",
        "7": "Koa mitsang\u00e0na, fa hitsara anareo eo anatrehan\u2019i Jehovah aho, ary hitantara aminareo ny zavatra ara-drariny rehetra nataon\u2019i Jehovah taminareo sy ny razanareo.",
        "8": "\u201cRaha vao tonga tany Ejipta i Jakoba, ary niantso vonjy tamin\u2019i Jehovah ny razanareo, dia naniraka an\u2019i Mosesy sy Arona i Jehovah mba hitarika ny razanareo hivoaka avy tany Ejipta sy hampitoetra azy teto amin\u2019ity toerana ity.",
        "9": "Nanadino an\u2019i Jehovah Andriamaniny anefa izy ireo, ka namidin\u2019Andriamanitra teo an-tanan\u2019i Sisera lehiben\u2019ny tafik\u2019i Hazora, sy teo an-tanan\u2019ny Filistinina, ary teo an-tanan\u2019ny mpanjakan\u2019i Moaba. Ary niady tamin\u2019izy ireo foana ireny.",
        "10": "Dia niantso vonjy tamin\u2019i Jehovah izy ireo, ka nanao hoe: \u2018Efa nanota izahay, fa nafoinay i Jehovah mba hanompoanay an\u2019ireo Bala sy ireo sarin\u2019i Astarta. Koa afaho eo an-tanan\u2019ny fahavalonay izahay mba hanompoanay anao.\u2019",
        "11": "Dia naniraka an\u2019i Jerobala sy Bedana sy Jefta ary Samoela i Jehovah, ka nanafaka anareo teo an-tanan\u2019ny fahavalo manodidina, mba hahatonga anareo tsy hanana ahiahy.",
        "12": "Ary rehefa hitanareo fa tonga hanafika anareo i Nahasy mpanjakan\u2019ny taranak\u2019i Amona, dia niteny tamiko foana ianareo hoe: \u2018Tsia, fa tokony hisy mpanjaka hifehy anay.\u2019 I Jehovah Andriamanitrareo anefa no Mpanjakanareo hatramin\u2019izay.",
        "13": "Koa io ny mpanjaka nofidinareo, izay nangatahinareo. Ary efa nanendry mpanjaka hifehy anareo i Jehovah.",
        "14": "Raha matahotra an\u2019i Jehovah ianareo ka manompo azy tokoa ary mankat\u00f2 ny teniny, sady tsy manohitra ny baikon\u2019i Jehovah, dia homba anareo sy ny mpanjakanareo i Jehovah Andriamanitrareo.",
        "15": "Fa raha tsy mankat\u00f2 ny tenin\u2019i Jehovah kosa ianareo ka manohitra ny baikon\u2019i Jehovah, dia hamely anareo sy ny rainareo tokoa ny tanan\u2019i Jehovah.",
        "16": "Koa mijoroa, ka jereo izao zavatra lehibe ataon\u2019i Jehovah eo imasonareo izao:",
        "17": "Tsy fotoana fijinjana varimbazaha ve izao? Hiantso an\u2019i Jehovah anefa aho mba hampisy kotroka sy orana. Dia aoka ho fantatrareo sy ho hitanareo fa be dia be ny zava-dratsy nataonareo teo imason\u2019i Jehovah, satria nangataka mpanjaka ho anareo ianareo.\u201d",
        "18": "Dia niantso an\u2019i Jehovah i Samoela, ary nampisy kotroka sy orana i Jehovah tamin\u2019iny andro iny. Koa natahotra mafy an\u2019i Jehovah sy Samoela ny vahoaka manontolo.",
        "19": "Ary hoy izy ireo tamin\u2019i Samoela: \u201cMivavaha amin\u2019i Jehovah Andriamanitrao ho anay mpanomponao, fa tsy te ho faty izahay. Fa nampianay indray ny fahotana rehetra efa vitanay, satria nanao ratsy izahay tamin\u2019ny nangatahanay mpanjaka ho anay.\u201d",
        "20": "Koa hoy i Samoela tamin\u2019ny vahoaka: \u201cAza matahotra. Nanao izany zava-dratsy rehetra izany tokoa ianareo, fa izao fotsiny: Manaraha foana an\u2019i Jehovah fa aza miala aminy, ary manompoa an\u2019i Jehovah amin\u2019ny fonareo manontolo.",
        "21": "Aza mivily hanaraka zava-poana izay tsy mahasoa sady tsy mahavonjy, satria zava-poana ireny.",
        "22": "Fa tsy hahafoy ny olony i Jehovah, noho ny amin\u2019ny anarany be voninahitra, satria i Jehovah mihitsy no efa nanapa-kevitra hanao anareo ho olony.",
        "23": "Raha ny amiko kosa, dia sanatria ahy ny hanota amin\u2019i Jehovah ka hitsahatra tsy hivavaka ho anareo. Tsy maintsy mampianatra anareo ny lalana tsara sy mahitsy aho.",
        "24": "Matahora fotsiny an\u2019i Jehovah, ka manompoa azy amim-pahatsorana * sy amin\u2019ny fonareo manontolo, satria jereo ange ireo zavatra lehibe nataony ho anareo e!",
        "25": "Raha sahy manao ratsy an-kitsirano kosa ianareo, dia ho ringana ianareo sy ny mpanjakanareo.\u201d"
    },
    "13": {
        "1": "Ny taonan\u2019i Saoly fony izy nanomboka nanjaka dia .... * Ary efa roa taona no nanjakany teo amin\u2019ny Israely.",
        "2": "Dia nifidy telo arivo lahy tamin\u2019ny Israely izy, ka ny roa arivo niaraka taminy tao Mikmasy sy teny amin\u2019ny faritra be tendrombohitr\u2019i Betela, ary ny arivo niaraka tamin\u2019i Jonatana tao Gibean\u2019i Benjamina. Ny olona sisa kosa nalefany hody tany amin\u2019ny tranolainy avy.",
        "3": "Ary i Jonatana namely ny toby miaramilan\u2019ny Filistinina tao Geba, ka ren\u2019ny Filistinina izany. Nasain\u2019i Saoly notsofina nanerana an\u2019ilay tany kosa ny anjombona, ka hoy izy: \u201cAoka ny Hebreo handre!\u201d",
        "4": "Dia ren\u2019ny Israely rehetra hoe: \u201cNotafihin\u2019i Saoly ny toby miaramilan\u2019ny Filistinina, ka nanjary halan\u2019ny Filistinina ny Israely.\u201d Koa nantsoina avokoa ny olona mba hanaraka an\u2019i Saoly ho any Gilgala.",
        "5": "Ny Filistinina kosa niangona mba hiady tamin\u2019ny Israely: Telo alina ny kalesin\u2019adiny, enina arivo ny mpitaingin-tsoavaliny, ary maro be toy ny fasika eny amoron-dranomasina izy ireo. Niakatra izy ireo ka nitoby tao Mikmasy, eo atsinanan\u2019i Beti-avena.",
        "6": "Rehefa hitan\u2019ny Israelita fa notandindomin-doza izy ireo satria voaterin\u2019ny fahavalo, dia lasa niafina tany an-dava-bato sy tany an-tsefatsefaky ny harambato izy ireo, ary koa tany anaty vatolampy sy zohy ary lavaka fanangonan-drano.",
        "7": "Niampita ny Reniranon\u2019i Jordana mihitsy aza ny Hebreo sasany, mba ho any amin\u2019ny tanin\u2019i Gada sy Gileada. Fa i Saoly kosa mbola tao Gilgala, ary tora-kovitra ny olona rehetra nanaraka azy.",
        "8": "Dia niandry ihany izy nandritra ny fito andro, hatramin\u2019ilay fotoana voatondro nolazain\u2019i Samoela. Tsy tonga tao Gilgala anefa i Samoela, ary niparitaka tsikelikely nandao an\u2019i Saoly ny olona.",
        "9": "Farany, dia hoy i Saoly: \u201cEnto at\u1ef3 amiko ny sorona dorana sy ny sorona iombonana.\u201d Dia nanolotra ny sorona dorana izy.",
        "10": "Raha vao vitany anefa ny fanolorana ny sorona dorana, dia iny fa tonga i Samoela. Koa nivoaka hitsena azy i Saoly sady niarahaba azy.",
        "11": "Ary hoy i Samoela: \u201cFa inona no nataonao?\u201d Dia hoy i Saoly: \u201cHitako fa efa niparitaka nandao ahy ny olona, ary ianao tsy tonga tao anatin\u2019ny andro voatondro, nefa ny Filistinina efa tafangona ao Mikmasy,",
        "12": "ka hoy aho anakampo: \u2018Hidina hamely ahy eto Gilgala izao ny Filistinina, nefa izaho mbola tsy nampitony an\u2019i Jehovah.\u2019 Koa voatery nanolotra ny sorona dorana aho.\u201d",
        "13": "Dia hoy i Samoela taminy: \u201cHadalana mihitsy izao nataonao izao. Tsy notandremanao ny didin\u2019i Jehovah Andriamanitrao izay nandidiany anao. Fa raha notandremanao izany, dia ho nataon\u2019i Jehovah mafy orina teo amin\u2019ny Israely ny fanjakanao nandritra ny fotoana tsy voafetra.",
        "14": "Koa izao dia tsy haharitra ny fanjakanao. Hahita lehilahy sitraky ny fony i Jehovah, ary hotendren\u2019i Jehovah ho mpitarika ny vahoakany izy, satria ianao tsy nitandrina an\u2019izay nandidian\u2019i Jehovah anao.\u201d",
        "15": "Ary niala tao Gilgala i Samoela, ka niakatra nankany Gibean\u2019i Benjamina. Dia nisain\u2019i Saoly ny olona mbola teo aminy, ka eninjato lahy teo ho eo izy ireo.",
        "16": "Ary nitoetra tao Geban\u2019i Benjamina i Saoly sy Jonatana zanany mbamin\u2019ny olona mbola niaraka tamin\u2019izy ireo, fa ny Filistinina kosa nitoby tao Mikmasy.",
        "17": "Ary nivoaka avy tao amin\u2019ny tobin\u2019ny Filistinina ireo mpandroba, dia nanao telo toko, ka ny iray nihazo ny lalana mankany Ofra ho any amin\u2019ny tany Soala,",
        "18": "ny iray nihazo ny lalan\u2019i Beti-horona, ary ny fahatelo kosa nihazo ny lalana mankany amin\u2019ny sisin-tany manatrika ny lohasahan\u2019i Zeboima, tandrifin\u2019ny tany efitra.",
        "19": "Tamin\u2019izany dia tsy nahitana mpanefy teo amin\u2019ny tanin\u2019ny Israely manontolo, satria hoy ny Filistinina: \u201cSao manao sabatra na lefona ny Hebreo.\u201d",
        "20": "Koa nidina tany amin\u2019ny Filistinina ny Israelita rehetra mba handranitra lelan\u2019angadinomby na lap\u00ecka na famaky na antsy fijinjana.",
        "21": "Pima * iray ny saran\u2019ny fandranitana ny lelan\u2019angadinomby, na ny lap\u00ecka, na ny fitaovana telo rantsana, na ny famaky, ary toy izany koa ny fametahana ny lohan\u2019ny fanindronana omby.",
        "22": "Koa tsy nisy nanana sabatra na lefona ny olona niaraka tamin\u2019i Saoly sy Jonatana tamin\u2019ny andro niadiana, fa i Saoly sy Jonatana zanany ihany no nanana.",
        "23": "Ary nisy andia-miaramilan\u2019ny Filistinina nivoaka nankeo amin\u2019ny hadilanana ao Mikmasy."
    },
    "14": {
        "1": "Indray andro, dia hoy i Jonatana zanak\u2019i Saoly, tamin\u2019ilay mpanompo nitondra ny fiadiany: \u201cAndao hiampita eny amin\u2019ny toby mpitilin\u2019ny Filistinina, er\u1ef3 ampita er\u1ef3.\u201d Tsy niteniteny tamin-drainy anefa izy.",
        "2": "Nitoetra tany amin\u2019ny sisin\u2019i Gibea i Saoly tamin\u2019izay, teo ambanin\u2019ilay ampongabendanitra naniry teo Migrona, ary nisy eninjato lahy teo ho eo niaraka taminy.",
        "3": "I Ahia zanak\u2019i Ahitoba, rahalahin\u2019i Ikaboda, zanak\u2019i Finehasa, zanak\u2019i Ely mpisoron\u2019i Jehovah tao Silo, no nitondra ny efoda. Ary tsy fantatry ny olona hoe lasa i Jonatana.",
        "4": "Nahita lalana hiampitana mba hanafihana ny toby mpitilin\u2019ny Filistinina i Jonatana. Nisy harambato miendrika nify teo anelanelan\u2019ireo lalana, ka ny iray teo amin\u2019ny andaniny ary ny iray teo amin\u2019ny ankilany. Bozeza no anaran\u2019ny harambato iray ary Sene kosa no anaran\u2019ny iray,",
        "5": "ka ny iray dia andry teo avaratra tandrifin\u2019i Mikmasy, ary ny iray kosa teo atsimo tandrifin\u2019i Geba.",
        "6": "Ary hoy i Jonatana tamin\u2019ilay mpanompony mpitondra fiadiana: \u201cAndao hiampita er\u1ef3 amin\u2019ny toby mpitilin\u2019ireo lehilahy tsy mifora ireo. Angamba hanampy antsika i Jehovah fa tsy misy mahasakana an\u2019i Jehovah tsy hamonjy, na maro na vitsy no ampiasainy.\u201d",
        "7": "Dia hoy ilay mpitondra fiadiana: \u201cIzay ao am-ponao no ataovy. Ary mandehana any amin\u2019izay tianao, fa vonona hanaraka anao aho araka izay sitraky ny fonao.\u201d",
        "8": "Ary hoy i Jonatana: \u201cHiampita hankeny amin\u2019izy ireo isika, ka hiseho mba ho hitany.",
        "9": "Koa raha milaza amintsika ry zareo hoe: \u2018Aza mihetsika mandra-pahatonganay eny aminareo!\u2019, dia hijanona eo amin\u2019izay misy antsika isika, fa tsy hiakatra hankeny aminy.",
        "10": "Raha milaza kosa izy hoe: \u2018Miakara hiady aminay!\u2019, dia hiakatra isika, satria hatolotr\u2019i Jehovah eo an-tanantsika ireo. Izany no ho famantarana ho antsika.\u201d",
        "11": "Dia niseho izy roa lahy mba ho hitan\u2019ireo tao amin\u2019ny toby mpitilin\u2019ny Filistinina. Koa hoy ny Filistinina: \u201cIreny ny Hebreo fa nivoaka avy tany amin\u2019ny lavaka niafenany.\u201d",
        "12": "Dia niteny tamin\u2019i Jonatana sy ilay mpitondra fiadiana ireo lehilahy tao amin\u2019ny toby mpitily, hoe: \u201cMiakara et\u1ef3 aminay, fa ataonay mahita faisana ianareo!\u201d Tonga dia niteny tamin\u2019ilay mpitondra fiadiana i Jonatana hoe: \u201cMiakara manaraka ahy, fa hatolotr\u2019i Jehovah eo an-tanan\u2019ny Israely tokoa ireo.\u201d",
        "13": "Nandady i Jonatana rehefa niakatra, ary nanaraka azy ilay mpitondra fiadiana. Dia lavo teo anoloan\u2019i Jonatana ny Filistinina, fa ilay mpitondra fiadiana kosa no namono ho faty avy tao aoriany.",
        "14": "Lehilahy roapolo teo ho eo no matin\u2019i Jonatana sy ilay mpitondra fiadiana, tamin\u2019ny fandripahana voalohany teo amin\u2019ny velaran-tany ampahefatry ny hektara teo ho eo.",
        "15": "Dia nihorohoro ny tao an-toby izay teny ambanivohitra, sy ny olona rehetra tao amin\u2019ilay toby mpitily. Ny mpandroba koa aza nihorohoro. Ary nanomboka nihovotrovotra ny tany. Avy tamin\u2019Andriamanitra daholo izany.",
        "16": "Dia nahatazana an\u2019izany ny mpiambin\u2019i Saoly tao Gibean\u2019i Benjamina, ka hitany fa nisy sahotaka be eran\u2019ilay toby.",
        "17": "Ary hoy i Saoly tamin\u2019ireo olona niaraka taminy: \u201cMba isao kely ny olona, ka jereo hoe iza tamintsika no lasa.\u201d Rehefa nanisa izy ireo, dia hitany fa tsy teo i Jonatana sy ny mpitondra ny fiadiany.",
        "18": "Koa hoy i Saoly tamin\u2019i Ahia: \u201cEnto et\u1ef3 ny Vata masin\u2019Andriamanitra!\u201d Teo amin\u2019ny zanak\u2019Israely mantsy ny Vata masin\u2019Andriamanitra tamin\u2019iny andro iny.",
        "19": "Raha mbola niresaka tamin\u2019ilay mpisorona i Saoly, dia vao mainka nitombo ny sahotaka teny an-tobin\u2019ny Filistinina. Dia hoy i Saoly tamin\u2019ilay mpisorona: \u201cAoka ihany! Esory ny tananao.\u201d",
        "20": "Ary nifamory i Saoly sy ny olona rehetra niaraka taminy, ka nankeny an\u2019ady. Nifamely tamin\u2019ny sabatra ny Filistinina teny, ka vaky nandositra tao anatin\u2019ny fisavoritahana be.",
        "21": "Ary ny Hebreo izay niaraka tamin\u2019ny Filistinina sy niara-niakatra tamin\u2019izy ireo nankao an-toby sady niharoharo taminy tao, dia nanjary niandany tamin\u2019ny Israely izay niaraka tamin\u2019i Saoly sy Jonatana.",
        "22": "Ary ny lehilahy israelita rehetra niafina tany amin\u2019ny faritra be tendrombohitr\u2019i Efraima, dia nandre fa nandositra ny Filistinina. Dia mba nanenjika an\u2019ireny tany an\u2019ady koa izy ireo.",
        "23": "Novonjen\u2019i Jehovah ny Israely tamin\u2019iny andro iny. Ary nitohy hatrany Beti-avena ny ady.",
        "24": "Efa reraka ireo lehilahy israelita tamin\u2019iny andro iny, nefa i Saoly mbola nampianiana ny olona ihany, hoe: \u201cVoaozona izay olona mihinan-kanina alohan\u2019ny takariva, mandra-pamitako ny valifatiko amin\u2019ny fahavaloko!\u201d Dia tsy nisy nihinan-kanina ny olona.",
        "25": "Ary nankany an\u2019ala ny olona rehetra tompon-tany. Nisy tantely nanerana ny faritra ambanivohitra, tamin\u2019izay.",
        "26": "Nahita tantely nitete izy ireo rehefa tonga tao anaty ala, nefa tsy nisy na iray aza sahy nampiakatra ny tanany tao am-bavany, noho ny amin\u2019ilay fianianana.",
        "27": "I Jonatana kosa tsy nandre an-drainy nampianiana ny olona. Koa narosony ny tendron\u2019ilay tehina teny an-tanany ka natsobony tao amin\u2019ny toho-tantely, ary nataony teo amin\u2019ny vavany. Dia nihiratra ny masony.",
        "28": "Koa hoy ny iray tamin\u2019ny olona: \u201cNy rainao efa nampianiana mafy ny olona hoe: \u2018Voaozona izay mihinan-kanina anio!\u2019\u201d Efa nihareraka ny olona tamin\u2019izay.",
        "29": "Ary hoy i Jonatana: \u201cNahatonga loza tamin\u2019ny tanintsika ny raiko. Mba jereo ange ny fihiratry ny masoko rehefa nihinana an\u2019iny tantely kely iny aho e!",
        "30": "Mainka fa raha nihinana tamin\u2019ny zavatra nobaboina tamin\u2019ireo fahavalony ny olona androany! Fa izao dia tsy betsaka loatra ny maty tamin\u2019ny Filistinina.\u201d",
        "31": "Ary tsy nitsahatra namely an\u2019ireo Filistinina izy ireo tamin\u2019iny andro iny, hatrany Mikmasy ka hatrany Aialona. Dia reraka be ny olona.",
        "32": "Ary nihazakazaka nandrombaka ny zavatra azo babo izy ireo, ka naka ondry sy omby ary zanak\u2019omby, dia namono an\u2019ireny teo amin\u2019ny tany. Nanomboka nihinana an\u2019ireny niaraka tamin\u2019ny rany ny olona.",
        "33": "Koa nisy niteny tamin\u2019i Saoly hoe: \u201cManota amin\u2019i Jehovah ny olona, fa mihinan-javatra miaraka amin\u2019ny rany.\u201d Dia hoy i Saoly: \u201cEfa nivadika ianareo. Manakodiava aloha vato lehibe et\u1ef3 amiko.\u201d",
        "34": "Avy eo dia hoy izy: \u201cMieleza eny amin\u2019ny olona ka teneno izy ireo hoe: \u2018Samia mitondra ny ombiny sy ny ondriny et\u1ef3 amiko, ka vonoy sy hano eto ireny. Ary aza manota amin\u2019i Jehovah ka mihinana an\u2019ireny miaraka amin\u2019ny rany.\u2019\u201d Koa samy nitondra ny ombiny ny olona rehetra tamin\u2019iny alina iny, ary namono an\u2019ireny teo.",
        "35": "Dia nanorina alitara ho an\u2019i Jehovah i Saoly. Io no alitara voalohany naoriny ho an\u2019i Jehovah.",
        "36": "Hoy i Saoly avy eo: \u201cAndao hidina hanenjika ny Filistinina izao alina izao, ka handroba azy mandra-pahazavan\u2019ny andro, ary hataontsika tsy misy miangana ireo na iray aza.\u201d Dia hoy ny olona: \u201cAtaovy izay hitanao fa mety.\u201d Hoy kosa ny mpisorona: \u201cAndao aloha hanatona an\u2019Andriamanitra eto.\u201d",
        "37": "Ary nanontany an\u2019Andriamanitra i Saoly hoe: \u201cHidina hanenjika ny Filistinina ve aho? Hatolotrao eo an-tanan\u2019ny Israely ve ireo?\u201d Tsy namaly an\u2019i Saoly anefa izy tamin\u2019iny andro iny.",
        "38": "Koa hoy i Saoly: \u201cAvia at\u1ef3 ianareo rehetra lehiben\u2019ny vahoaka, ka jereo sy fantaro izay nahatonga izao fahotana androany izao.",
        "39": "Fa raha mbola velona koa i Jehovah, ilay Mpanafaka ny Israely, na dia i Jonatana zanako aza no ahitana izay nahatonga izao, dia ho faty tokoa izy.\u201d Tsy nisy namaly azy anefa ny olona rehetra.",
        "40": "Hoy koa izy tamin\u2019ny Israely rehetra: \u201cIanareo ho eo amin\u2019ny andaniny iray, ary izaho sy Jonatana zanako kosa ho eo amin\u2019ny andaniny iray.\u201d Dia hoy ny olona tamin\u2019i Saoly: \u201cAtaovy izay hitanao fa mety.\u201d",
        "41": "Ary hoy i Saoly tamin\u2019i Jehovah: \u201cOmeo anay ny Tomima, ry Andriamanitry ny Israely \u00f4!\u201d Dia voatana i Jonatana sy Saoly, fa ny olona kosa afaka.",
        "42": "Koa hoy i Saoly: \u201cManaova antsapaka hahitana izay ho voatana, na izaho na i Jonatana zanako.\u201d Ary i Jonatana no voatana.",
        "43": "Dia hoy i Saoly tamin\u2019i Jonatana: \u201cLazao ahy izay nataonao.\u201d Koa hoy i Jonatana: \u201cNihinana tantely kely tokoa aho, tamin\u2019ny tendron\u2019ity tehina et\u1ef3 an-tanako ity. Koa int\u1ef3 aho! Aoka aho ho faty!\u201d",
        "44": "Dia hoy i Saoly: \u201cHofaizin\u2019Andriamanitra anie aho, * ary mihoatra noho izany aza, raha tsy ho faty tokoa ianao, ry Jonatana!\u201d",
        "45": "Hoy anefa ny olona tamin\u2019i Saoly: \u201cHo faty ve i Jonatana, izay nanao izao famonjena lehibe teo amin\u2019ny Israely izao? Sanatria izany! Raha mbola velona koa i Jehovah, dia tsy hisy ho latsaka amin\u2019ny tany na dia ny singam-bolony iray aza. Fa niara-niasa tamin\u2019Andriamanitra izy androany.\u201d Toy izany no nanavotan\u2019ny olona an\u2019i Jonatana, ka tsy maty izy.",
        "46": "Koa tsy nanenjika ny Filistinina i Saoly, ary ny Filistinina nody tany amin\u2019ny taniny.",
        "47": "Ary nanamafy orina ny fanjakany teo amin\u2019ny Israely i Saoly, ka niady tamin\u2019ny fahavalony rehetra manodidina, dia i Moaba, sy ny taranak\u2019i Amona, sy Edoma, sy ireo mpanjakan\u2019i Zoba, ary ny Filistinina. Nosaziny ireny, tany amin\u2019izay rehetra nalehany.",
        "48": "Ary nampiseho herim-po hatrany izy, ka namely an\u2019i Amaleka ary nanafaka ny Israely teo an-tanan\u2019ny mpandroba azy.",
        "49": "Ary ireto avy ny zanakalahin\u2019i Saoly: I Jonatana sy Jisvy ary Malkisoa. Ary ny anaran\u2019ny zanany roa vavy dia Meraba, vavimatoa, sy Mikala, zandriny.",
        "50": "Ny anaran\u2019ny vadin\u2019i Saoly dia Ahinoama, zanak\u2019i Ahimaza. Ny anaran\u2019ny lehiben\u2019ny tafiny dia Abnera, zanak\u2019i Nera, dadatoan\u2019i Saoly.",
        "51": "I Kisy no rain\u2019i Saoly, ary i Nera rain\u2019i Abnera dia zanak\u2019i Abiela.",
        "52": "Ary nihamafy hatrany ny fanafihana an\u2019ireo Filistinina, tamin\u2019ny andron\u2019i Saoly. Koa nalain\u2019i Saoly izay lehilahy matanjaka na olona mahery fo hitany."
    },
    "15": {
        "1": "Dia hoy i Samoela tamin\u2019i Saoly: \u201cIzaho no nirahin\u2019i Jehovah hanosotra anao ho mpanjakan\u2019ny Israely olony. Koa ankehitriny, henoy ny tenin\u2019i Jehovah.",
        "2": "Izao no nolazain\u2019i Jehovah Tompon\u2019ny tafika: \u2018Hanao ampamoaka an\u2019i Amaleka aho, noho ny namelezany ny Israely teny an-dalana fony izy ireo niakatra avy tany Ejipta.",
        "3": "Koa mandehana, ka asio i Amaleka ary aringano tanteraka izy mbamin\u2019izay rehetra azy. Aza mangoraka azy fa vonoy ho faty izy ireo, na lehilahy na vehivavy, na ankizikely na zaza minono, na omby na ondry, na rameva na ampondra.\u2019\u201d",
        "4": "Koa novorin\u2019i Saoly ny olona, dia nisainy tao Telaima, ka roa hetsy ny lehilahy nandeha an-tongotra, ary iray alina ny lehilahy anisan\u2019ny fokon\u2019i Joda.",
        "5": "Dia tonga hatreo amin\u2019ny tan\u00e0nan\u2019i Amaleka i Saoly, ka niafina teo akaikin\u2019ny lohasaha falehan-driaka mba hanafika.",
        "6": "Ary hoy i Saoly tamin\u2019ny Kenita: \u201cMandehana midina, ka mial\u00e0 amin\u2019ny Amalekita, mba tsy handringanako anao miaraka aminy. Fa naneho hatsaram-panahy feno fitiavana tamin\u2019ny zanak\u2019Israely rehetra ianao, fony izy ireo niakatra avy tany Ejipta.\u201d Koa niala tamin\u2019i Amaleka ny Kenita.",
        "7": "Avy eo, dia namely an\u2019i Amaleka hatrany Havila ka hatrany Sora, tandrifin\u2019i Ejipta, i Saoly.",
        "8": "Ary nataony sambo-belona i Agaga mpanjakan\u2019i Amaleka, fa ny olon-kafa rehetra kosa naringany tanteraka tamin\u2019ny lelan-tsabatra.",
        "9": "Ary i Saoly sy ny olona nangoraka an\u2019i Agaga sy ny tsara indrindra tamin\u2019ny ondry aman\u2019osy sy ny omby ary izay matavy, mbamin\u2019ny ondrilahy sy izay tsara rehetra, ka tsy tian\u2019izy ireo haringana tanteraka ireny. Naringany tanteraka kosa ny zava-drehetra tsy nisy vidiny sy nailikilika.",
        "10": "Ary tonga tamin\u2019i Samoela ny tenin\u2019i Jehovah, hoe:",
        "11": "\u201cTena manenina aho noho ny nanaovako an\u2019i Saoly ho mpanjaka, satria tsy nanaraka ahy intsony izy, sady tsy nanatanteraka ny teniko.\u201d Ary nampahory an\u2019i Samoela izany, ka nitaraina mafy tamin\u2019i Jehovah izy ny alina manontolo.",
        "12": "Dia nifoha maraina i Samoela mba hihaona tamin\u2019i Saoly. Nisy nilaza taminy anefa hoe: \u201cNankao Karmela i Saoly, ka nanorina tsangambato hahatsiarovana ny tenany, dia niverina ary niampita nidina nankany Gilgala.\u201d",
        "13": "Farany, dia tonga tany amin\u2019i Saoly i Samoela. Ary hoy i Saoly taminy: \u201cHotahin\u2019i Jehovah anie ianao! Efa nanatanteraka ny tenin\u2019i Jehovah aho.\u201d",
        "14": "Hoy anefa i Samoela: \u201cKoa inona izany feon\u2019ny ondry aman\u2019osy sy izany feon\u2019omby reko izany?\u201d",
        "15": "Dia hoy i Saoly: \u201cAvy tany amin\u2019ny Amalekita no nitondran\u2019ny olona an\u2019ireny, satria nangoraka ny tsara indrindra tamin\u2019ny ondry aman\u2019osy sy ny omby izy ireo, mba hatao sorona ho an\u2019i Jehovah Andriamanitrao. Ny sisa kosa naringanay tanteraka.\u201d",
        "16": "Ary hoy i Samoela tamin\u2019i Saoly: \u201cAoka izay! Holazaiko aminao izay notenenin\u2019i Jehovah tamiko halina.\u201d Koa hoy izy taminy: \u201cLazao \u00e0ry!\u201d",
        "17": "Dia hoy i Samoela: \u201cTsy lasa lehiben\u2019ireo fokon\u2019ny Israely ve ianao, fony ianao nihevi-tena ho kely? Ary nanosotra anao ho mpanjakan\u2019ny Israely i Jehovah.",
        "18": "Tat\u1ef3 aoriana, dia naniraka anao i Jehovah ka nilaza hoe: \u2018Mandehana, atok\u00e0ny haringana ireo mpanota, dia ny Amalekita. Ary miadia aminy mandra-pandringanao azy tanteraka.\u2019",
        "19": "Koa nahoana no tsy nankat\u00f2 ny tenin\u2019i Jehovah ianao, fa nihazakazaka nandrombaka ny zavatra azo babo ka nanao izay ratsy teo imason\u2019i Jehovah?\u201d",
        "20": "Dia hoy i Saoly tamin\u2019i Samoela: \u201cNankat\u00f2 ny tenin\u2019i Jehovah ange aho e! Nataoko izay nanirahan\u2019i Jehovah ahy, ary nentiko i Agaga mpanjakan\u2019i Amaleka, fa i Amaleka kosa naringako tanteraka.",
        "21": "Ary naka ondry sy omby tamin\u2019ny zavatra azo babo ny olona, ka ny tsara indrindra tamin\u2019ny zavatra natokana haringana no nalainy mba hatao sorona ho an\u2019i Jehovah Andriamanitrao eto Gilgala.\u201d",
        "22": "Koa hoy i Samoela: \u201cNy fanatitra dorana sy sorona ve no sitrak\u2019i Jehovah kokoa noho ny mankat\u00f2 ny tenin\u2019i Jehovah? Ny mankat\u00f2 no tsara kokoa noho ny sorona, ary ny mihaino no tsara kokoa noho ny tavin\u2019ondrilahy.",
        "23": "Fa ny mikomy dia mitovy amin\u2019ny manao sikidy, izay fahotana, ary ny minia miana-kendry dia mitovy amin\u2019ny mampiasa herin\u2019ny maizina sy terafima. * Nanda ny tenin\u2019i Jehovah ianao, ka laviny tsy ho mpanjaka.\u201d",
        "24": "Ary hoy i Saoly tamin\u2019i Samoela: \u201cEfa nanota aho, satria nandika ny baikon\u2019i Jehovah sy ny teninao. Natahotra ny olona mantsy aho ka nankat\u00f2 ny teniny.",
        "25": "Mba avelao re ny fahotako e, ary miverena miaraka amiko mba hiankohofako eo anatrehan\u2019i Jehovah.\u201d",
        "26": "Hoy anefa i Samoela taminy: \u201cTsy hiverina hiaraka aminao aho, fa efa nanda ny tenin\u2019i Jehovah ianao, ka lavin\u2019i Jehovah tsy ho mpanjakan\u2019ny Israely intsony.\u201d",
        "27": "Ary raha vao nihodina handeha i Samoela, dia notazonin\u2019i Saoly ny morontongotr\u2019ilay akanjony tsy misy tanany, ka rovitra.",
        "28": "Dia hoy i Samoela: \u201cEfa norovitin\u2019i Jehovah hiala aminao ny fanjakan\u2019ny Israely androany, ka homeny ho an\u2019olona tsara kokoa noho ianao.",
        "29": "Ary tsy handainga ilay Hajaina Indrindra eo amin\u2019ny Israely, sady tsy hanenina, satria tsy olombelona izy ka hanenina.\u201d",
        "30": "Dia hoy i Saoly: \u201cEfa nanota aho. Ary ankehitriny, mba omeo voninahitra eo anatrehan\u2019ny anti-panahin\u2019ny vahoakako sy eo anatrehan\u2019ny Israely aho, ka miverena miaraka amiko, ary hiankohoka eo anatrehan\u2019i Jehovah Andriamanitrao aho.\u201d",
        "31": "Koa niverina nanaraka an\u2019i Saoly i Samoela, ary i Saoly niankohoka teo anatrehan\u2019i Jehovah.",
        "32": "Hoy i Samoela nony avy eo: \u201cEnto at\u1ef3 amiko i Agaga mpanjakan\u2019i Amaleka.\u201d Koa natahotahotra i Agaga rehefa nankeo aminy, nefa niteny anakampo ihany hoe: \u201cEfa niala tamiko ny ngidin\u2019ny fahafatesana.\u201d",
        "33": "Hoy anefa i Samoela: \u201cNataon\u2019ny sabatrao fongana ny zanaky ny vehivavy, koa mba hatao fongana toy izany koa ny zanaky ny reninao, ka amin\u2019ny vehivavy rehetra dia izy no ho fongana anaka indrindra.\u201d Dia notetitetehin\u2019i Samoela teo anatrehan\u2019i Jehovah tao Gilgala i Agaga.",
        "34": "Ary lasa nankany Rama i Samoela, fa i Saoly kosa niakatra nankany an-tranony tao Gibean\u2019i Saoly.",
        "35": "Ary i Samoela tsy nahita an\u2019i Saoly intsony mandra-pahafatiny, nefa nalahelo noho ny amin\u2019i Saoly izy. I Jehovah kosa nanenina noho ny nanaovany an\u2019i Saoly ho mpanjakan\u2019ny Israely."
    },
    "16": {
        "1": "Farany, dia hoy i Jehovah tamin\u2019i Samoela: \u201cMandra-pahoviana ianao no halahelo noho ny amin\u2019i Saoly, nefa izaho efa nanda azy tsy ho mpanjakan\u2019ny Israely? Fenoy menaka ilay tandroka any aminao, ka mandehana. Hirahiko ho any amin\u2019i Jese Betlehemita ianao, fa efa nahita mpanjaka ho ahy aho, eo amin\u2019ireo zanany lahy.\u201d",
        "2": "Fa hoy i Samoela: \u201cAtaoko ahoana no fandeha any? Raha vao ren\u2019i Saoly izany, dia hovonoiny ho faty aho.\u201d Ary hoy i Jehovah: \u201cMitondr\u00e0 vantotr\u2019ombivavy avy amin\u2019ny andian\u2019omby, ka lazao hoe: \u2018Tonga hanao sorona ho an\u2019i Jehovah aho.\u2019",
        "3": "Dia antsoy ho any amin\u2019ny sorona i Jese, fa hampahafantariko anao izay tokony hataonao. Koa hosory ho ahy izay hasehoko anao.\u201d",
        "4": "Koa nataon\u2019i Samoela izay nolazain\u2019i Jehovah. Ary nony tonga tany Betlehema izy, dia nihorohoro ny anti-panahin\u2019ilay tan\u00e0na rehefa nihaona taminy, ka nilaza hoe: \u201cFihavanana ve no ahatongavanao?\u201d",
        "5": "Dia namaly izy hoe: \u201cEny, fihavanana! Tonga hanao sorona ho an\u2019i Jehovah aho. Koa hamasino ny tenanareo, ka avia hiaraka amiko any amin\u2019ny sorona.\u201d Ary nohamasininy i Jese sy ireo zanany lahy, ka nantsoiny ho any amin\u2019ny sorona.",
        "6": "Dia niditra izy ireo. Koa hoy i Samoela raha vao nahita an\u2019i Eliaba: \u201cIo eo anatrehan\u2019i Jehovah io mihitsy ilay voahosony.\u201d",
        "7": "Hoy anefa i Jehovah tamin\u2019i Samoela: \u201cAza mijery ny bika aman\u2019endriny sy ny haavon\u2019ny tsanganany, fa efa nolaviko izy. Fa tsy toy ny fijerin\u2019ny olona ny fijerin\u2019Andriamanitra, satria ny olona mijery izay hitan\u2019ny maso, fa i Jehovah kosa mijery ny fo.\u201d",
        "8": "Dia nantsoin\u2019i Jese i Abinadaba, ka nampandaloviny teo anoloan\u2019i Samoela, nefa hoy i Samoela: \u201cTsy nifidy an\u2019io koa i Jehovah.\u201d",
        "9": "Nampandalovin\u2019i Jese koa i Sama, nefa hoy i Samoela: \u201cTsy nifidy an\u2019io koa i Jehovah.\u201d",
        "10": "Koa nampandalovin\u2019i Jese teo anoloan\u2019i Samoela ny fito tamin\u2019ny zanany lahy, nefa mbola nilaza tamin\u2019i Jese ihany i Samoela hoe: \u201cTsy nifidy an\u2019ireo i Jehovah.\u201d",
        "11": "Farany, dia hoy i Samoela: \u201cIreo daholo ve ny lahy rehetra?\u201d Dia hoy i Jese: \u201cIlay faralahy sisa no tsy eo, fa mbola miandry ondry.\u201d Koa hoy i Samoela tamin\u2019i Jese: \u201cManiraha olona haka azy, fa tsy hipetraka hisakafo isika raha tsy tonga eto izy.\u201d",
        "12": "Koa nampanalain\u2019i Jese izy. Somary mena ilay zazalahy, ary mahafinaritra be ny masony sady tsara tarehy izy. Dia hoy i Jehovah: \u201cMitsang\u00e0na, ka hosory izy, fa io no izy!\u201d",
        "13": "Koa naka an\u2019ilay tandroka nisy menaka i Samoela, ka nanosotra an\u2019i Davida teo anivon\u2019ireo rahalahiny. Ary niasa tamin\u2019i Davida ny fanahin\u2019i Jehovah, nanomboka tamin\u2019iny andro iny. Dia nitsangana i Samoela avy eo, ka lasa nankany Rama.",
        "14": "Ary ny fanahin\u2019i Jehovah niala tamin\u2019i Saoly, ka nisy fikorontanan-tsaina * avy amin\u2019i Jehovah nahatonga azy hihorohoro.",
        "15": "Dia hoy ny mpanompon\u2019i Saoly taminy: \u201cJereo fa mihorohoro ianao noho ny fikorontanan-tsaina avy amin\u2019Andriamanitra.",
        "16": "Koa raha sitrakao, dia aoka ianao tompoko handidy ny mpanomponao izay eto anatrehanao, mba hitady olona mahay mitendry harpa. Ary rehefa mahazo anao ilay fikorontanan-tsaina avy amin\u2019Andriamanitra, dia hitendry harpa izy, ka hihatsara ianao.\u201d",
        "17": "Koa hoy i Saoly tamin\u2019ny mpanompony: \u201cMba itadiavo olona mahay mitendry \u00e0ry aho, ka ento at\u1ef3 amiko.\u201d",
        "18": "Dia hoy ny iray tamin\u2019ny mpanompo hoe: \u201cMisy zanak\u2019i Jese Betlehemita fantatro fa mahay mitendry harpa. Lehilahy matanjaka sy mahery fo izy sady lehilahy mpiady. Mahay mandaha-teny koa izy sady tsara bika, ary momba azy i Jehovah.\u201d",
        "19": "Dia nandefa iraka hankany amin\u2019i Jese i Saoly, nanao hoe: \u201cAlefaso at\u1ef3 amiko i Davida zanakao, izay miandry ondry.\u201d",
        "20": "Ary naka ampondra sy mofo sy divay eran\u2019ny siny hoditra ary zanak\u2019osy i Jese, ka nampitondrainy an\u2019i Davida zanany mba homena an\u2019i Saoly.",
        "21": "Dia tonga tany amin\u2019i Saoly i Davida ka nanompo azy. Ary tena tia be azy i Saoly, ka nanjary mpitondra ny fiadiany izy.",
        "22": "Koa naniraka olona nankany amin\u2019i Jese i Saoly, nanao hoe: \u201cMba avelao i Davida hanompo ahy at\u1ef3 ihany, fa efa nankasitrahako izy.\u201d",
        "23": "Ary rehefa nahazo an\u2019i Saoly ilay fikorontanan-tsaina avy amin\u2019Andriamanitra, dia nandray ny harpa i Davida ka nitendry izany. Koa nahatsiaro ho maivamaivana i Saoly sady nihatsara, ary tsy nikorontan-tsaina intsony."
    },
    "17": {
        "1": "Ary nangonin\u2019ny Filistinina hiatrika ady ireo tobiny. Rehefa tafangona tao Soko any Joda izy ireo, dia nandeha nitoby tao Efesa-damima, eo anelanelan\u2019i Soko sy Azeka.",
        "2": "Tafangona koa i Saoly sy ny lehilahy israelita ka nitoby teo amin\u2019ny lemaka ivan\u2019i Elaha. Dia samy naka ny toerany avy izy ireo mba hifanandrina tamin\u2019ny Filistinina.",
        "3": "Teny ampita teo amin\u2019ny tendrombohitra iray ny Filistinina, ary ny Israelita kosa ter\u1ef3 ampita teo amin\u2019ny tendrombohitra iray, ka ny lohasaha no nanelanelana azy ireo.",
        "4": "Ary nisy miaramila iray solontenan\u2019ny tafiky ny Filistinina nivoaka avy tao an-tobiny. Goliata no anarany, avy any Gata izy, ary enina hakiho sy irain-jehy ny halavany.",
        "5": "Nisy fiarovan-doha varahina teo amin\u2019ny lohany, ary nanao akanjo nisy takela-barahina nifanindritsindry toy ny kiran-trondro izy, ka sekely dimy arivo ny lanjan\u2019ny varahina tamin\u2019ilay akanjo.",
        "6": "Nisy fiarovan-dranjo varahina teo amin\u2019ny tongony, ary nisy lefom-pohy varahina teo andamosiny.",
        "7": "Ny tahon\u2019ny lefony dia toy ny voditenon\u2019ny mpanenona, ary sekely eninjato ny lanjan\u2019ny vy tamin\u2019ny lela lefony. Ary nandeha teo alohany ny mpitondra ny ampinga lehibe.",
        "8": "Dia nijanona izy ka niantsoantso tamin\u2019ny tafiky ny Israely hoe: \u201cNahoana ianareo no mivoaka hiady? Hiady ho an\u2019ny Filistinina aho, ary mpanompon\u2019i Saoly ianareo. Koa mifidiana lehilahy iray hiady amiko.",
        "9": "Raha sahy miady amiko izy ka mahafaty ahy, dia ho mpanomponareo izahay. Fa raha afaka mifampitana aminy kosa aho ka mahafaty azy, dia ho mpanomponay ianareo ka hanompo anay.\u201d",
        "10": "Hoy koa izy: \u201cMihantsy ady amin\u2019ny tafiky ny Israely aho androany. Koa omeo lehilahy iray aho, dia hiady izahay!\u201d",
        "11": "Rehefa nandre izany tenin\u2019ilay Filistinina izany i Saoly sy ny Israely rehetra, dia nihorohoro sy natahotra mafy.",
        "12": "Ary i Davida dia zanak\u2019ilay Efratita atao hoe Jese, avy any Betleheman\u2019i Joda. Nanan-janaka valo mirahalahy i Jese, izay efa antitra tamin\u2019ny andron\u2019i Saoly.",
        "13": "Ary lasa nanaraka an\u2019i Saoly tany an\u2019ady ny telo lahy zokiny indrindra tamin\u2019ny zanak\u2019i Jese. Ireto avy ny anaran\u2019ireo zanany telo lahy lasa tany an\u2019ady ireo: Eliaba no lahimatoa, Abinadaba ny faharoa, ary Sama ny fahatelo.",
        "14": "I Davida no faralahy. Ary lasa nanaraka an\u2019i Saoly izy telo lahy zokiny indrindra.",
        "15": "Ary nivezivezy nankany amin\u2019i Saoly sy niandry ny ondrin-drainy tany Betlehema i Davida.",
        "16": "Ary niroso nanatona marain-tsy hariva ilay Filistinina ka niseho nandritra ny efapolo andro.",
        "17": "Ary hoy i Jese tamin\u2019i Davida zanany: \u201cMba ento kely any amin\u2019ny rahalahinao ireto voam-bary natono iray efaha ireto sy ireto mofo folo ireto, ka atero haingana any aminy any an-toby.",
        "18": "Ento koa ireto fromazy * folo ireto ho an\u2019ny lehiben\u2019ny arivo. Ary jereo raha tsy misy maninona ny rahalahinao, ka itondrao vaovao avy any aminy aho.\u201d",
        "19": "Tamin\u2019izay fotoana izay, dia nivonona hiady tamin\u2019ny Filistinina teo amin\u2019ilay lemaka ivan\u2019i Elaha izy ireo mbamin\u2019i Saoly sy ny lehilahy israelita rehetra.",
        "20": "Koa nifoha maraina i Davida, dia nampiandraiketiny olon-kafa ireo ondry. Ary nalainy ny entana ka lasa izy, araka izay nandidian\u2019i Jese azy. Nony tonga teo an-tsisin\u2019ny toby izy, dia indreny fa nivoaka nankeny an\u2019ady ireo tafika, ka nihorakoraka nanao hiakan\u2019ady.",
        "21": "Dia nilahatra hifanandrina ny tafiky ny Israely sy ny tafiky ny Filistinina.",
        "22": "Avy hatrany dia napetrak\u2019i Davida tamin\u2019ny mpiambina entana ireo entana nentiny, ka nihazakazaka nankeny an\u2019ady izy. Ary nanontany ny fahasalaman\u2019ny rahalahiny izy nony tonga teny.",
        "23": "Raha mbola niresaka tamin\u2019izy ireo izy, dia iny fa niakatra avy eny amin\u2019ny tafiky ny Filistinina ilay miaramila solontenan\u2019izy ireo atao hoe Goliata, izay Filistinina avy any Gata. Ary nilaza izay efa noteneniny teo aloha ihany i Goliata, ka ren\u2019i Davida izany.",
        "24": "Rehefa nahita an\u2019ilay miaramila ny lehilahy israelita rehetra, dia nandositra sady natahotra mafy.",
        "25": "Ary hoy ny lehilahy israelita: \u201cHitanareo ve io lehilahy miakatra io? Hihantsy ady amin\u2019ny Israely no iakarany. Koa izay lehilahy mahafaty an\u2019io, hono, dia homen\u2019ny mpanjaka harem-be, ary homeny ho vadiny ny zanany vavy. Ny ankohonan-drain\u2019izany lehilahy izany koa, hono, hataony afaka amin\u2019ireo adidy eto amin\u2019ny Israely.\u201d",
        "26": "Dia hoy i Davida tamin\u2019ireo lehilahy nijoro teo anilany: \u201cHatao ahoana tsara hoe izay lehilahy mahafaty an\u2019io Filistinina io, ka mahafaka ny Israely amin\u2019izao fahafaham-baraka izao? Fa zinona moa io Filistinina tsy mifora io no dia mihantsy ady amin\u2019ny tafik\u2019ilay Andriamanitra velona?\u201d",
        "27": "Ary toy ny teo aloha ihany no nolazain\u2019ny olona taminy hoe: \u201cIzany sy izany no hatao amin\u2019izay lehilahy mahafaty azy.\u201d",
        "28": "Ary nandre an\u2019i Davida nifampiresaka tamin\u2019ireo lehilahy ireo i Eliaba zokiny. Dia tezitra be tamin\u2019i Davida izy, ka nanao hoe: \u201cNahoana ianao no nidina at\u1ef3? Ary iza no nampiandraiketinao an\u2019ireo ondry vitsy any an-tany efitra? Fantatro tsara ny fireharehanao sy ny haratsian\u2019ny fonao, satria hijery ny ady no nidinanao at\u1ef3.\u201d",
        "29": "Ary hoy i Davida: \u201cFa maninona aho izao? Mba manontany fotsiny ange aho e!\u201d",
        "30": "Dia niala teo aminy izy ka nankeo amin\u2019ny olon-kafa indray ary nilaza izay efa nolazainy teo aloha. Ary valin-teny toy ny teo aloha ihany no azony.",
        "31": "Dia ren\u2019ny olona ny tenin\u2019i Davida ka nisy niresaka an\u2019izany teo anatrehan\u2019i Saoly. Koa nampanalain\u2019i Saoly izy.",
        "32": "Ary hoy i Davida tamin\u2019i Saoly: \u201cAoka tsy ho ketraka ny fon\u2019ny olona, fa ny mpanomponao no handeha hiady amin\u2019io Filistinina io.\u201d",
        "33": "Hoy anefa i Saoly tamin\u2019i Davida: \u201cTsy vitanao ny hiady amin\u2019io Filistinina io satria mbola zaza ianao, fa izy kosa lehilahy mpiady hatramin\u2019ny fahakeliny.\u201d",
        "34": "Dia hoy i Davida taminy: \u201cNy mpanomponao dia lasa mpiandry ny ondry aman\u2019osin-drainy. Ary nisy liona sy orsa tonga ka samy naka ondry tamin\u2019ny andiany.",
        "35": "Dia lasa nanenjika azy aho ka namely azy ary namonjy an\u2019ilay teny am-bavany. Nony nitsangana hamely ahy izy, dia notazoniko ny volombavany, ary nasiako izy ka matiko.",
        "36": "Samy novonoin\u2019ny mpanomponao na ilay liona na ilay orsa, ary ho toy ny iray amin\u2019ireny koa io Filistinina tsy mifora io, noho izy nihantsy ady tamin\u2019ny tafik\u2019ilay Andriamanitra velona.\u201d",
        "37": "Hoy koa i Davida: \u201cI Jehovah izay namonjy ahy teo an-tanan\u2019ny liona sy ny orsa, no hamonjy ahy eo an-tanan\u2019io Filistinina io.\u201d Dia hoy i Saoly taminy: \u201cMandehana \u00e0ry, ary homba anao anie i Jehovah!\u201d",
        "38": "Dia nampanaovin\u2019i Saoly an\u2019i Davida ny akanjony, sady nosatrohany fiarovan-doha varahina ny lohany, ary nampanaoviny akanjo mifono vy izy.",
        "39": "Ary nataon\u2019i Davida teo amin\u2019ny fehikibony teo ambonin\u2019ny akanjony ny sabatr\u2019i Saoly. Dia nandeha izy nefa tsy afaka, fa mbola tsy zatra nanao an\u2019ireny. Farany, dia hoy i Davida tamin\u2019i Saoly: \u201cTsy afa-mandeha aho raha manao an\u2019ireto, fa mbola tsy mahazatra ahy ireto.\u201d Koa nesorin\u2019i Davida ireny.",
        "40": "Ary naka ny tehiny izy, dia nifidy ny vato dimy malama indrindra teo amin\u2019ny lohasaha falehan-driaka, ka nanao izany tao anaty kitapony fitondrany miandry ondry sady fasiany zavatra. Teny an-tanany koa ny pilotra. Dia nanatona an\u2019ilay Filistinina izy.",
        "41": "Ary nanatona an\u2019i Davida tsikelikely ilay Filistinina, sady teo alohany ilay lehilahy nitondra ny ampinga lehibe.",
        "42": "Nony nijery izy ka nahita an\u2019i Davida, dia nanao tsinontsinona an\u2019i Davida satria mbola zaza io, ary somary menamena sady tsara tarehy.",
        "43": "Koa hoy ilay Filistinina tamin\u2019i Davida: \u201cIzaho angaha alika no hatonin\u2019ialahy amin\u2019ny tehina?\u201d Dia niantso ny anaran\u2019ireo andriamaniny izy mba hanozonana an\u2019i Davida.",
        "44": "Hoy koa izy tamin\u2019i Davida: \u201cAvia ialahy et\u1ef3, fa homeko ny voro-manidina sy ny biby any an-tsaha ny nofon\u2019ialahy.\u201d",
        "45": "Ary hoy i Davida taminy: \u201cIanao manatona ahy amin\u2019ny sabatra sy lefona ary lefom-pohy, fa izaho kosa manatona anao amin\u2019ny anaran\u2019i Jehovah Tompon\u2019ny tafika, ilay Andriamanitry ny tafiky ny Israely izay nohantsinao.",
        "46": "Anio no hanoloran\u2019i Jehovah anao ho eto an-tanako, ka hovonoiko ianao ary hotapahiko ny lohanao. Ary homeko ho an\u2019ny voro-manidina sy ny bibidia ny fatin\u2019izay ao an-tobin\u2019ny Filistinina anio. Dia ho fantatry ny olona eran-tany fa manana Andriamanitra ny Israely.",
        "47": "Ho fantatry ny fiangonana manontolo eto koa fa tsy sabatra na lefona no amonjen\u2019i Jehovah, satria an\u2019i Jehovah ny ady. Ary hanolotra anareo eo an-tananay izy.\u201d",
        "48": "Koa niroso ilay Filistinina ka nihananatona hifanandrina tamin\u2019i Davida. I Davida koa nandroso haingana ka nihazakazaka nankeo amin\u2019ny toeram-piadiana mba hifanandrina tamin\u2019ilay Filistinina.",
        "49": "Ary natsofok\u2019i Davida tao anaty kitapony ny tanany, ka naka vato iray tao izy. Dia nandefa izany tamin\u2019ny pilotra izy ka nahavoa an\u2019ilay Filistinina teo an-tampon-kandriny. Ary nilentika teo amin\u2019ny handrin\u2019ilay Filistinina ilay vato, ka nianjera nihohoka tamin\u2019ny tany izy.",
        "50": "Koa nahery noho ilay Filistinina i Davida nefa pilotra sy vato fotsiny no teny aminy, ka namely nahafaty azy izy. Ary tsy nisy sabatra teny an-tanan\u2019i Davida.",
        "51": "Dia mbola nihazakazaka ihany i Davida ka nitsangana teo amin\u2019ilay Filistinina. Ary nalainy ny sabatr\u2019ilay Filistinina ka notsoahany tamin\u2019ny tranony. Dia iny no nanapahany ny lohan\u2019ilay Filistinina, ka namonoany azy ho faty tanteraka. Koa rehefa hitan\u2019ny Filistinina fa maty ilay maheriny, dia vaky nandositra izy ireo.",
        "52": "Dia nitsangana ny lehilahy israelita sy izay anisan\u2019ny fokon\u2019i Joda, ka nihorakoraka sady nanenjika an\u2019ireo Filistinina hatrany amin\u2019ny lohasaha sy hatrany amin\u2019ny vavahadin\u2019i Ekrona. Ary izay naratra mafy tamin\u2019ny Filistinina ka maty, dia niampatrampatra teny an-dalana, nanomboka teo Saraima ka hatrany Gata sy Ekrona.",
        "53": "Dia niverina ny zanak\u2019Israely rehefa avy nanenjika mafy an\u2019ireo Filistinina sy nandroba ny tobiny.",
        "54": "Ary nalain\u2019i Davida ny lohan\u2019ilay Filistinina ka nentiny tany Jerosalema, fa ny fitaovam-piadian\u2019ilay Filistinina kosa nataony tao an-tranolainy.",
        "55": "Tamin\u2019i Saoly nahita an\u2019i Davida nivoaka hifanandrina tamin\u2019ilay Filistinina, dia hoy izy tamin\u2019i Abnera, lehiben\u2019ny tafika: \u201cZanak\u2019iza iny zazalahy iny, ry Abnera?\u201d Dia hoy i Abnera: \u201cMianiana aminao aho, ry mpanjaka, fa tsy fantatro mihitsy!\u201d",
        "56": "Koa hoy ny mpanjaka: \u201cAnontanio hoe zanak\u2019iza iny zazalahy iny.\u201d",
        "57": "Koa raha vao niverina avy namono an\u2019ilay Filistinina i Davida, dia nentin\u2019i Abnera teo anatrehan\u2019i Saoly. Ary teny an-tanan\u2019i Davida ny lohan\u2019ilay Filistinina.",
        "58": "Dia hoy i Saoly taminy: \u201cZanak\u2019iza moa ianao, anaka?\u201d Ary hoy i Davida: \u201cZanak\u2019i Jese Betlehemita mpanomponao.\u201d"
    },
    "18": {
        "1": "Raha vao avy niresaka tamin\u2019i Saoly i Davida, dia nanjary niraiki-po be tamin\u2019i Davida i Jonatana, ka tia azy toy ny tenany mihitsy.",
        "2": "Nalain\u2019i Saoly i Davida tamin\u2019iny andro iny, ka tsy navelany hiverina tany an-tranon-drainy intsony.",
        "3": "Ary nanao fifanekena i Jonatana sy Davida, satria tia azy toy ny tenany mihitsy i Jonatana.",
        "4": "Dia nesorin\u2019i Jonatana ilay akanjo tsy misy tanany nanaovany, ka nomeny an\u2019i Davida. Nomeny azy koa ny akanjony hafa, hatramin\u2019ny sabany sy ny tsip\u00eckany ary ny fehikibony.",
        "5": "Ary nanomboka nivoaka hiady i Davida. Malina foana izy na taiza na taiza nandefasan\u2019i Saoly azy, ka nataon\u2019i Saoly ho mpifehy an\u2019ireo lehilahy mpiady. Dia sitraky ny olona rehetra sy ny mpanompon\u2019i Saoly izany.",
        "6": "Rehefa avy namely ny Filistinina ry Davida ka tafaverina, dia nivoaka avy any amin\u2019ny tan\u00e0na rehetran\u2019ny Israely ireo vehivavy. Sady nihira izy ireo no nandihy tamin\u2019ny feon\u2019ampongatapaka sy mand\u00f4linina, mba hitsena an\u2019i Saoly mpanjaka tamim-pifaliana.",
        "7": "Ary nanao hira nifamaly ireo vehivavy nitotorebika ireo hoe: \u201cI Saoly nahafaty arivoarivo, Fa i Davida kosa nahafaty alinalina.\u201d",
        "8": "Dia tezitra be i Saoly. Tsy tiany mantsy izany teny izany, ka hoy izy anakampo: \u201cNy an\u2019i Davida nataony alinalina, fa ny ahy kosa nataony arivoarivo. Ny fanjakana ihany sisa no tsy azony!\u201d",
        "9": "Dia niahiahy an\u2019i Davida foana i Saoly nanomboka tamin\u2019iny andro iny, ka hita tamin\u2019ny fijeriny azy izany.",
        "10": "Ary nahazo an\u2019i Saoly ilay fikorontanan-tsaina * avy amin\u2019Andriamanitra ny ampitson\u2019iny, ka nanao hoatran\u2019ny mpaminany izy tao an-trano. Teo am-pitendrena zavamaneno i Davida tamin\u2019izay, toy ny tamin\u2019ny andro teo aloha. Ary teny an-tanan\u2019i Saoly ny lefona.",
        "11": "Dia natorak\u2019i Saoly ilay lefona sady niteny izy hoe: \u201cAtaoko mifantsika amin\u2019ny rindrina i Davida!\u201d Kanjo nahay niala indroa izy.",
        "12": "Ary natahotra an\u2019i Davida i Saoly satria nomba an\u2019i Davida i Jehovah, fa ny tenany kosa efa nialany.",
        "13": "Koa nesorin\u2019i Saoly tsy ho eo aminy i Davida, ka notendreny ho lehiben\u2019ny arivo. Ary nitarika ny olona foana i Davida.",
        "14": "Malina foana izy tamin\u2019izay rehetra nataony, ary nomba azy i Jehovah.",
        "15": "Dia hitan\u2019i Saoly fa tena malina izy, ka natahorany.",
        "16": "Ary tia an\u2019i Davida ny Israely rehetra sy ny Joda, satria izy no nitarika azy ireo.",
        "17": "Farany, dia hoy i Saoly tamin\u2019i Davida: \u201cIo i Meraba zanako vavimatoa. Izy no homeko ho vadinao, fa aoka fotsiny ianao hahery fo eo anatrehako ka hiady ny adin\u2019i Jehovah.\u201d Fa hoy i Saoly anakampo: \u201cAoka tsy ny tanako no hamely azy, fa ny tanan\u2019ny Filistinina.\u201d",
        "18": "Dia hoy i Davida tamin\u2019i Saoly: \u201cZinona moa aho, ary inona eto amin\u2019ny Israely moa ny havako sy ny fianakavian-draiko, no ho lasa vinanton\u2019ny mpanjaka aho?\u201d",
        "19": "Tamin\u2019ny fotoana hanomezana an\u2019i Meraba zanakavavin\u2019i Saoly ho an\u2019i Davida anefa, dia efa nomena ho vadin\u2019i Adriela Meholatita izy.",
        "20": "Ary raiki-pitia tamin\u2019i Davida i Mikala zanakavavin\u2019i Saoly. Koa nolazaina tamin\u2019i Saoly izany, ka sitrany.",
        "21": "Dia hoy i Saoly anakampo: \u201cHomeko azy i Mikala mba hamandrihana azy, ka hamelezan\u2019ny tanan\u2019ny Filistinina azy.\u201d Koa hoy i Saoly tamin\u2019i Davida: \u201cNy iray amin\u2019izy roa vavy no hahatonga anao ho vinantolahiko.\u201d *",
        "22": "Nandidy ny mpanompony koa i Saoly hoe: \u201cResaho mangingina i Davida hoe: \u2018Mankasitraka anao ny mpanjaka, ary lasa tia anao daholo ny mpanompony rehetra. Koa meteza ho lasa vinantolahin\u2019ny mpanjaka.\u2019\u201d *",
        "23": "Dia nilaza izany teny izany tamin\u2019i Davida ny mpanompon\u2019i Saoly. Hoy anefa i Davida: \u201cHeverinareo fa moramora angaha izany hoe lasa vinantolahin\u2019ny mpanjaka izany? Izaho ange lehilahy mahantra sy tsy dia asian\u2019ny olona vidiny e!\u201d",
        "24": "Koa nitantara tamin\u2019i Saoly ny mpanompony hoe: \u201cIzany sy izany no tenin\u2019i Davida.\u201d",
        "25": "Ary hoy i Saoly: \u201cIzao no holazainareo amin\u2019i Davida: \u2018Tsy vodiondry no sitraky ny mpanjaka, fa tsitsy * esorina amin\u2019ny lehilahy filistinina zato, mba hampiharan\u2019ny mpanjaka ny valifatiny amin\u2019ny fahavalony.\u2019\u201d I Saoly anefa efa nitetika ny hahafatesan\u2019i Davida eo an-tanan\u2019ny Filistinina.",
        "26": "Dia nolazain\u2019ny mpanompon\u2019i Saoly tamin\u2019i Davida izany teny izany, ka sitrak\u2019i Davida ny ho lasa vinantolahin\u2019ny mpanjaka. Koa raha mbola tsy tapitra ny fotoana nomena,",
        "27": "dia niainga i Davida sy ny olony ka lasa namono roanjato lahy teo amin\u2019ny Filistinina. Dia nentin\u2019i Davida ny tsitsy nesorina tamin\u2019ireo Filistinina ireo ka nomeny ny mpanjaka, araka ny isany feno, mba hahatonga azy ho vinantolahin\u2019ny mpanjaka. Koa nomen\u2019i Saoly ho vadin\u2019i Davida i Mikala zanany vavy.",
        "28": "Dia hitan\u2019i Saoly fa nomba an\u2019i Davida i Jehovah. Ary tia an\u2019i Davida i Mikala zanakavavin\u2019i Saoly.",
        "29": "Dia nihamafy ny tahotr\u2019i Saoly an\u2019i Davida, ka nanjary fahavalon\u2019i Davida foana izy.",
        "30": "Ary nivoaka hiady ireo andrianan\u2019ny Filistinina. Isaky ny nanao izany izy ireo, dia i Davida no malina indrindra tamin\u2019ny mpanompon\u2019i Saoly rehetra. Koa lasa nalaza be ny anaran\u2019i Davida."
    },
    "19": {
        "1": "Tamin\u2019ny farany, dia nilazan\u2019i Saoly i Jonatana zanany sy ny mpanompony rehetra fa tiany hovonoina ho faty i Davida.",
        "2": "I Jonatana zanak\u2019i Saoly kosa anefa tia be an\u2019i Davida. Koa hoy izy tamin\u2019i Davida: \u201cMitady hamono anao i Saoly raiko. Koa mitandrema re rahampitso maraina e, ary mijan\u00f2na any amin\u2019ny toerana tsisy mahita ka miafena.",
        "3": "Izaho kosa hivoaka hijoro eo anilan\u2019ny raiko any amin\u2019ilay saha izay hisy anao, ka hiresaka amin\u2019ny raiko momba anao. Dia ho hitako eo izay hitranga, ka holazaiko aminao.\u201d",
        "4": "Koa zavatra tsara momba an\u2019i Davida no noresahin\u2019i Jonatana tamin\u2019i Saoly rainy, hoe: \u201cAoka ny mpanjaka tsy hanota amin\u2019i Davida mpanompony, fa izy tsy nanota taminao ary tena nahasoa anao ny nataony.",
        "5": "Fa nanao vivery ny ainy * izy namono an\u2019ilay Filistinina, ka dia nanao famonjena lehibe ho an\u2019ny Israely rehetra i Jehovah. Ary faly ianao nahita izany. Koa nahoana ianao no hanota ka handatsaka ran\u2019olona tsy manan-tsiny, amin\u2019ny famonoana an\u2019i Davida tsy amin\u2019antony?\u201d",
        "6": "Ary nihaino ny tenin\u2019i Jonatana i Saoly ka nianiana hoe: \u201cRaha mbola velona koa i Jehovah, dia tsy hovonoina ho faty izy.\u201d",
        "7": "Dia nantsoin\u2019i Jonatana i Davida, ka nilazany izany teny rehetra izany. Ary nentiny teo amin\u2019i Saoly i Davida, ka nitoetra teo anatrehan\u2019i Saoly toy ny teo aloha indray.",
        "8": "Nipoaka indray ny ady tat\u1ef3 aoriana. Dia nivoaka hiady tamin\u2019ny Filistinina i Davida ary namely azy, ka be dia be no maty. Ary nandositra teo anoloany ny Filistinina.",
        "9": "Ary nahazo an\u2019i Saoly ilay fikorontanan-tsaina * avy amin\u2019i Jehovah raha mbola nipetraka tao an-tranony izy, ary teny an-tanany ny lefony. I Davida kosa tamin\u2019izay teo am-pitendrena zavamaneno.",
        "10": "Koa nikendry handefona an\u2019i Davida hifantsika tamin\u2019ny rindrina i Saoly, nefa nahay niala i Davida, ka ny rindrina no voany tamin\u2019ny lefona. Dia nitsoaka i Davida mba tsy hiharan-doza tamin\u2019iny alina iny.",
        "11": "Ary nisy olona nirahin\u2019i Saoly mba hanao andry maso ny tranon\u2019i Davida, sy hamono azy ho faty ny ampitso maraina. I Mikala vadin\u2019i Davida kosa anefa nilaza taminy hoe: \u201cRaha tsy mandositra izao alina izao ianao, dia hovonoina ho faty rahampitso.\u201d",
        "12": "Koa nampidinin\u2019i Mikala teo am-baravarankely avy hatrany i Davida, mba hitsoaka ka tsy hiharan-doza.",
        "13": "Dia nalain\u2019i Mikala ny sarin\u2019ny terafima * ka nataony teo am-pandriana, ary nasiany lamba makarakara vita tamin\u2019ny volon\u2019osy teo amin\u2019izay tokony hisy ny lohan\u2019i Davida. Dia norakofany lamba ilay sary.",
        "14": "Ary nandefa iraka hisambotra an\u2019i Davida i Saoly, nefa hoy ravehivavy: \u201cMarary izy.\u201d",
        "15": "Koa nandefa an\u2019ireo iraka hijery an\u2019i Davida i Saoly, sady hoy izy: \u201cEnto at\u1ef3 amiko eo ambony fandrianany izy, mba hovonoina ho faty.\u201d",
        "16": "Nony niditra ireo iraka, dia ilay sarin\u2019ny terafima no teo am-pandriana, ary lamba makarakara vita tamin\u2019ny volon\u2019osy no teo amin\u2019izay tokony hisy ny lohan\u2019i Davida.",
        "17": "Ary hoy i Saoly tamin\u2019i Mikala: \u201cNahoana no namitaka ahy toy izao ianao, ka nandefa an\u2019ilay fahavaloko mba hahafahany handositra?\u201d Dia hoy i Mikala tamin\u2019i Saoly: \u201cIzy no nilaza tamiko hoe: \u2018Avelao aho handeha, sao hovonoiko eo ianao!\u2019\u201d",
        "18": "Nitsoaka nandositra i Davida ka tonga tany amin\u2019i Samoela tao Rama. Ary notantarainy tamin\u2019i Samoela ny zava-drehetra nataon\u2019i Saoly taminy. Dia lasa izy sy Samoela ka nitoetra tao Naiota.",
        "19": "Ary nisy nilaza tamin\u2019i Saoly hoe: \u201cAo Naiota any Rama i Davida!\u201d",
        "20": "Avy hatrany dia nandefa iraka hisambotra an\u2019i Davida i Saoly. Rehefa nahita ny mpaminany zokiolona naminany ny iraka nalefan\u2019i Saoly, sady nahita an\u2019i Samoela nitarika an\u2019ireny, dia tonga tamin\u2019ireo iraka ny fanahin\u2019Andriamanitra, * ka nanao hoatran\u2019ny mpaminany koa ireo.",
        "21": "Rehefa nisy nilaza izany tamin\u2019i Saoly, dia nandefa iraka hafa avy hatrany izy, nefa nanao hoatran\u2019ny mpaminany koa ireo. Koa nandefa andiany fahatelo indray i Saoly, nefa mbola nanao toy izany koa ireo.",
        "22": "Farany, dia nankany Rama koa izy. Rehefa tonga teo amin\u2019ilay lavaka lehibe fanangonan-drano tao Seko izy, dia nanontany hoe: \u201cAiza i Samoela sy Davida?\u201d Dia hoy ny olona: \u201cAo Naiota, atsy Rama.\u201d",
        "23": "Ary nanohy ny diany ihany izy nankany Naiota any Rama. Dia tonga taminy koa ny fanahin\u2019Andriamanitra, ka nandeha ihany izy sady nanao hoatran\u2019ny mpaminany, mandra-pahatongany tao Naiota any Rama.",
        "24": "Ary mba nanala ny akanjony koa izy sady nanao hoatran\u2019ny mpaminany teo anatrehan\u2019i Samoela, ka nandry nitanjaka * nandritra iny andro iny sy ny alina tontolo. Koa izany no nahatonga ilay fitenenana hoe: \u201cAnisan\u2019ny mpaminany koa angaha i Saoly?\u201d"
    },
    "20": {
        "1": "Ary nandositra niala tao Naiota any Rama i Davida. Nankany amin\u2019i Jonatana anefa izy ka nilaza taminy hoe: \u201cFa inona no nataoko? Inona no fahadisoako, ary inona no fahotana vitako teo anatrehan\u2019ny rainao, no mifofo ny aiko izy?\u201d",
        "2": "Dia hoy i Jonatana: \u201cSanatria anao izany ho faty izany! Tsy misy tsy lazain\u2019ny raiko amiko izay zavatra hataony na kely na lehibe. Inona moa no antony hanafenany izany amiko? Tsy hanao izany mihitsy izy!\u201d",
        "3": "Mbola nianiana koa anefa i Davida hoe: \u201cTsy maintsy efa fantatry ny rainao fa nahazo sitraka taminao aho, ka hilaza izy hoe: \u2018Aoka tsy ho fantatr\u2019i Jonatana izany, sao halahelo izy.\u2019 Raha mbola velona koa anefa i Jehovah, ary raha mbola velon\u2019aina koa ianao, dia tsoriko aminao fa zara raha misy indray mandingana sisa no manelanelana ahy amin\u2019ny fahafatesana!\u201d",
        "4": "Koa hoy i Jonatana tamin\u2019i Davida: \u201cIzay lazainao dia hataoko ho anao.\u201d",
        "5": "Dia hoy i Davida tamin\u2019i Jonatana: \u201cTsinam-bolana rahampitso ka tokony hiara-misakafo amin\u2019ny mpanjaka aho. Koa avelao aho handeha, dia hiafina any an-tsaha hatramin\u2019ny rahafakampitso hariva.",
        "6": "Ary raha hitan\u2019ny rainao fa tsy eo aho, dia lazao hoe: \u2018Niera tamiko i Davida mba handeha vetivety ho any Betlehema tan\u00e0nany, satria misy sorona fanao isan-taona hataon\u2019ny fianakaviany manontolo any.\u2019",
        "7": "Koa raha milaza izy hoe: \u2018Tsara izany!\u2019, dia ho fiadanana ho an\u2019ny mpanomponao izany. Fa raha tezitra kosa izy, dia fantaro fa efa masaka ao an-tsainy ny hanao ratsy.",
        "8": "Koa manehoa hatsaram-panahy feno fitiavana amin\u2019ny mpanomponao, satria efa nampidirinao tao amin\u2019ny fifanekena iray teo anatrehan\u2019i Jehovah ny mpanomponao. Raha misy fahadisoako anefa, dia aoka ianao ihany no hamono ahy ho faty. Fa nahoana aho no hoentinao any amin\u2019ny rainao?\u201d",
        "9": "Koa hoy i Jonatana: \u201cTsy hanjo anao mihitsy izany! Raha fantatro anefa fa ny hanisy ratsy anao no efa masaka ao an-tsain\u2019ny raiko, dia tsy holazaiko aminao ve izany?\u201d",
        "10": "Ary hoy i Davida tamin\u2019i Jonatana: \u201cDia iza no hilaza amiko raha masiaka ny valin-tenin-drainao na tsia?\u201d",
        "11": "Koa hoy i Jonatana tamin\u2019i Davida: \u201cAndao hivoaka ho any an-tsaha.\u201d Koa nivoaka nankany an-tsaha izy roa lahy.",
        "12": "Ary hoy i Jonatana taminy: \u201cI Jehovah Andriamanitry ny Israely no vavolombelona fa hofantariko tsara izay ao an-tsain\u2019ny raiko, rahampitso tokotokony ho amin\u2019ny ora toy izao na rahafakampitso. Raha vonona ny hanisy soa an\u2019i Davida izy, dia tsy handefasako olona ve ho any aminao mba hilaza aminao?",
        "13": "Hofaizin\u2019i Jehovah anie i Jonatana, * ary mihoatra noho izany aza, raha toa aho ka tsy milaza aminao ka mandefa anao soa aman-tsara, rehefa fantatro fa te hanisy ratsy anao ny raiko! Homba anao anie i Jehovah, toy ny nombany ny raiko!",
        "14": "Ary raha mbola velona koa aho, moa ve aho tsy hanehoanao hatsaram-panahy feno fitiavana, toy izay asehon\u2019i Jehovah, mba tsy hahafaty ahy?",
        "15": "Dia tsy hesorinao amin\u2019ny ankohonako ny hatsaram-panahinao feno fitiavana, mandritra ny fotoana tsy voafetra. Ary na rehefa haringan\u2019i Jehovah tsy ho et\u1ef3 ambonin\u2019ny tany aza ny fahavalon\u2019i Davida rehetra,",
        "16": "dia tsy hofoanana eo amin\u2019ny taranak\u2019i Davida ny anaran\u2019i Jonatana. Koa hampamoahin\u2019i Jehovah ny amin\u2019izany fifanekena izany ny fahavalon\u2019i Davida.\u201d",
        "17": "Dia nivoady tamin\u2019i Davida indray i Jonatana noho ny fitiavany azy, fa tiany toy ny tenany mihitsy izy.",
        "18": "Ary hoy i Jonatana taminy: \u201cTsinam-bolana rahampitso, ary ho hita fa tsy eo ianao, satria ho banga ny toeranao.",
        "19": "Ary vao mainka ho hita fa tsy eo ianao rahafakampitso. Koa tongava eo amin\u2019ilay toerana niafenanao tamin\u2019ny indray andro * iny, ary mitoera er\u1ef3 akaikin\u2019ny vato er\u1ef3.",
        "20": "Fa izaho kosa handefa zana-tsip\u00ecka telo eo akaikiny, toy ny hoe mikendry zavatra.",
        "21": "Ary haniraka mpanompo aho ka hanao hoe: \u2018Mandehana, tadiavo ireo zana-tsip\u00ecka.\u2019 Koa raha milaza aminy aho hoe: \u2018Jereo fa iretsy an-kilanao iretsy ny zana-tsip\u00ecka, ka alaivo\u2019, dia manat\u00f2na fa midika ho fiadanana ho anao izany ary tsy misy atahorana, raha mbola velona koa i Jehovah.",
        "22": "Fa raha milaza amin\u2019ilay zazalahy kosa aho hoe: \u2018Jereo fa lavitra kokoa anao ireo zana-tsip\u00ecka\u2019, dia mandehana fa efa nandefa anao i Jehovah.",
        "23": "Ary momba ilay resaka nifanaovantsika sy ianao iny, dia enga anie i Jehovah no ho vavolombelona amiko sy aminao mandritra ny fotoana tsy voafetra!\u201d",
        "24": "Koa niafina tany an-tsaha i Davida. Tsinam-bolana ny andro, ka naka toerana mba hisakafo ny mpanjaka.",
        "25": "Ary nipetraka teo amin\u2019ny sezany teo akaikin\u2019ny rindrina toy ny mahazatra ny mpanjaka, ka i Jonatana no nifanatrika taminy, ary i Abnera no nipetraka teo akaikiny, fa banga kosa ny toeran\u2019i Davida.",
        "26": "Ary tsy niteny na inona na inona mihitsy i Saoly tamin\u2019iny andro iny, fa hoy izy anakampo: \u201cNisy zavatra nitranga angamba ka tsy madio izy, satria tsy voadio.\u201d",
        "27": "Ny ampitson\u2019ny tsinam-bolana, tamin\u2019ny andro faharoa anefa, dia mbola banga ihany ny toeran\u2019i Davida. Koa hoy i Saoly tamin\u2019i Jonatana zanany: \u201cNahoana no tsy tonga tamin\u2019ny sakafo ny zanak\u2019i Jese, na omaly na androany?\u201d",
        "28": "Koa namaly an\u2019i Saoly i Jonatana hoe: \u201cNiera tamiko i Davida mba hankany Betlehema,",
        "29": "ka niteny hoe: \u2018Mba avelao aho handeha, fa misy sorona ataon\u2019ny fianakavianay any an-tan\u00e0na, ary ny rahalahiko mihitsy no nandidy ahy ho any. Koa raha mahazo sitraka aminao aho, dia mba avelao aho hitsoriaka kely hijery ny rahalahiko.\u2019 Izany no antony tsy nahatongavany teto amin\u2019ny latabatry ny mpanjaka.\u201d",
        "30": "Dia tezitra be tamin\u2019i Jonatana i Saoly, ka hoy izy taminy: \u201cIlay zanaky ny mpanompovavy mpikomy ity! Tsy fantatro tsara angaha fa nifidy an\u2019iny zanak\u2019i Jese iny ialahy mba hahatonga henatra ho an\u2019ialahy sy ho an\u2019ny fitanjahan-drenin\u2019ialahy?",
        "31": "Fa amin\u2019ny andro rehetra hahaveloman\u2019ny zanak\u2019i Jese eto an-tany, dia tsy haharitra ialahy sy ny fanjakan\u2019ialahy. Koa maniraha olona haka azy hankat\u1ef3 amiko, fa tokony ho faty izy.\u201d",
        "32": "Namaly an\u2019i Saoly rainy anefa i Jonatana hoe: \u201cNahoana izy no tokony hovonoina ho faty? Fa inona no nataony?\u201d",
        "33": "Dia notorahan\u2019i Saoly lefona i Jonatana mba hamelezana azy. Koa fantatr\u2019i Jonatana fa efa masaka tao an-tsain-drainy ny hamono an\u2019i Davida ho faty.",
        "34": "Avy hatrany dia nitsangana avy teo an-databatra i Jonatana, sady tezitra mafy. Ary tsy nihinan-kanina izy tamin\u2019iny ampitson\u2019ny tsinam-bolana iny, fa nalahelo noho ny amin\u2019i Davida, izay nampietren\u2019ny rainy.",
        "35": "Ary nivoaka nankany an-tsaha i Jonatana ny ampitso maraina, nankany amin\u2019ilay toerana nifanarahana tamin\u2019i Davida, ary nisy mpanompo tanora iray niaraka taminy.",
        "36": "Koa hoy izy tamin\u2019ilay mpanompony: \u201cMihazakazaha ianao ka tadiavo ireo zana-tsip\u00ecka alefako.\u201d Dia nihazakazaka ilay mpanompo, ary nalefan\u2019i Jonatana hihoatra azy ny zana-tsip\u00ecka.",
        "37": "Nony tonga teny amin\u2019ilay toerana nisy ny zana-tsip\u00ecka nalefan\u2019i Jonatana ilay mpanompo, dia niantso avy tany aoriany i Jonatana, nanao hoe: \u201cTsy mbola lavitra kokoa anao ve ilay zana-tsip\u00ecka?\u201d",
        "38": "Mbola niantso avy tany aorian\u2019ilay mpanompo ihany i Jonatana, nanao hoe: \u201cHaingana ianao! Haingana! Aza mijanona!\u201d Koa nandeha naka an\u2019ireo zana-tsip\u00ecka ilay mpanompony, dia nankeny amin\u2019ny tompony.",
        "39": "Ary tsy nahafantatra na inona na inona momba izany ilay mpanompo, fa i Jonatana sy Davida ihany no nahafantatra.",
        "40": "Dia nomen\u2019i Jonatana an\u2019ilay mpanompony ny fitaovam-piadiany, ka hoy izy taminy: \u201cMandehana, ento any an-tan\u00e0na ireto.\u201d",
        "41": "Koa lasa ilay mpanompo. Fa i Davida kosa nitsangana avy teo akaiky teo, teo atsimo. Dia niondrika izy ka niankohoka tamin\u2019ny tany intelo. Koa nifanoroka izy roa lahy ary samy nitomany, ka ny iray nitomany ny iray, ary ny iray koa nitomany ny iray. Tamin\u2019ny farany dia i Davida no nitomany mafy indrindra.",
        "42": "Ary hoy i Jonatana tamin\u2019i Davida: \u201cMandehana soa aman-tsara, fa efa samy nianiana tamin\u2019ny anaran\u2019i Jehovah isika, hoe: \u2018Enga anie i Jehovah no ho vavolombelona amiko sy aminao, ary amin\u2019ny taranako sy ny taranakao, mandritra ny fotoana tsy voafetra!\u2019\u201d Koa nitsangana i Davida dia lasa. Ary i Jonatana kosa niditra tao an-tan\u00e0na."
    },
    "21": {
        "1": "Tonga tao amin\u2019i Ahimeleka mpisorona tany Noba i Davida, tat\u1ef3 aoriana. Dia nihorohoro i Ahimeleka rehefa nahita an\u2019i Davida, ka niteny hoe: \u201cNahoana ianao no mandeha irery, fa tsy misy miaraka aminao?\u201d",
        "2": "Ary hoy i Davida tamin\u2019i Ahimeleka mpisorona: \u201cNy mpanjaka no nandidy ahy hikarakara raharaha iray, ka niteny tamiko hoe: \u2018Aoka tsy hisy hahalala mihitsy ny momba izao raharaha anirahako anao sy andidiako anao izao.\u2019 Ary manao fotoana amin\u2019ireo tovolahy any Ananona aho.",
        "3": "Koa raha misy mofo dimy ao aminao, dia mba omeo ahy. Na izay misy ao omena ahy.\u201d",
        "4": "Hoy anefa ilay mpisorona: \u201cTsy misy mofo tsotra eto am-pelatanako, fa mofo masina ihany. Homeko izany raha toa ka tsy nikasi-behivavy ireo tovolahy.\u201d",
        "5": "Ary hoy i Davida tamin\u2019ilay mpisorona: \u201cEfa tsy nikasi-behivavy mihitsy izahay, toy ny tamin\u2019izaho nivoaka niady teo aloha ihany. Ary na raharaha tsotsotra aza no anirahana an\u2019ireo tovolahy, dia efa masina foana ny tenany, koa mainka fa androany amin\u2019izao fanirahana manokana izao?\u201d",
        "6": "Dia nomen\u2019ilay mpisorona azy ny zava-masina. Tsy nisy mofo mantsy tao, afa-tsy ny mofo aseho izay efa nesorina teo anatrehan\u2019i Jehovah tamin\u2019ny andro fanesorana azy, mba hametrahana mofo vaovao.",
        "7": "Ary teo ny iray tamin\u2019ny mpanompon\u2019i Saoly tamin\u2019iny andro iny, fa voatana teo anatrehan\u2019i Jehovah izy. Doega no anarany, Edomita izy, ary lehiben\u2019ny mpiandry ondrin\u2019i Saoly.",
        "8": "Hoy koa i Davida tamin\u2019i Ahimeleka: \u201cAry tsy misy lefona na sabatra ve ato aminao? Fa tsy nisy voaraiko na ny sabatro na ny fitaovam-piadiako, satria maika ny raharahan\u2019ny mpanjaka.\u201d",
        "9": "Dia hoy ilay mpisorona: \u201cNy sabatr\u2019i Goliata Filistinina, izay novonoinao teo amin\u2019ny lemaka ivan\u2019i Elaha, no ao. Mifono lamba fitafy ilay izy, ao ambadiky ny efoda. Raha iny no hoentinao, dia ento, satria tsy misy afa-tsy iny ato.\u201d Ary hoy i Davida: \u201cTsy misy tahaka an\u2019iny, fa omeo ahy iny.\u201d",
        "10": "Dia lasa i Davida tamin\u2019iny andro iny, ary mbola nandositra ihany izy noho ny amin\u2019i Saoly, ka tonga tany amin\u2019i Akisy mpanjakan\u2019i Gata.",
        "11": "Ary hoy ny mpanompon\u2019i Akisy: \u201cTsy io ve ilay Davida mpanjakan\u2019ity tany ity? Tsy noho izy ve no nahatonga ny olona handihy sy hanao hira mifamaly hoe: \u2018I Saoly nahafaty arivoarivo, Fa i Davida kosa nahafaty alinalina\u2019?\u201d",
        "12": "Ary nandatsaka izany teny izany tao am-pony i Davida, ka raiki-tahotra mafy noho ny amin\u2019i Akisy mpanjakan\u2019i Gata.",
        "13": "Koa nody adala teo imason\u2019izy ireo izy sady nanao very saina, ka nanoratsoratra teo amin\u2019ny vavahady, sady namela ny iviny hiraraka tamin\u2019ny volombavany, raha mbola teo am-pelatanan\u2019izy ireo izy.",
        "14": "Ary hoy i Akisy tamin\u2019ny mpanompony: \u201cHitanareo fa adala io lehilahy io, ka maninona no entinareo at\u1ef3 amiko?",
        "15": "Izaho angaha mila olona adala, no itondranareo an\u2019io mba hampisehoany ny hadalany eto amiko? Io ve dia hiditra ao an-tranoko?\u201d"
    },
    "22": {
        "1": "Koa niala tao i Davida, ka nandositra nankany amin\u2019ilay lava-bato ao Adolama. Ary nandre izany ny rahalahiny sy ny ankohonan-drainy manontolo, ka nidina nankany aminy.",
        "2": "Ary niangona teo aminy izay lehilahy rehetra azom-pahoriana, sy izay nananan\u2019olona trosa, ary izay tezitra noho ny zava-nisy tamin\u2019izany fotoana izany. Koa lasa lehiben\u2019izy ireo i Davida. Ary nanjary nisy efajato lahy teo ho eo niaraka taminy.",
        "3": "Tat\u1ef3 aoriana, dia niala tao i Davida ka nankany Mizpe any Moaba. Ary hoy izy tamin\u2019ny mpanjakan\u2019i Moaba: \u201cMba avelao hipetraka at\u1ef3 aminareo re ny raiko sy ny reniko e, mandra-pahafantatro izay hataon\u2019Andriamanitra amiko.\u201d",
        "4": "Koa nampitoeriny teo anatrehan\u2019ny mpanjakan\u2019i Moaba izy ireo. Dia nifindra tany amin\u2019ny faritanin\u2019io mpanjaka io izy ireo, ka nonina tany tamin\u2019ny andro rehetra nitoeran\u2019i Davida tany amin\u2019ny toerana sarotra aleha.",
        "5": "Rehefa nandeha ny fotoana, dia hoy i Gada mpaminany tamin\u2019i Davida: \u201cAza mijanona any amin\u2019ny toerana sarotra aleha. Mial\u00e0 any, ka mankanesa any amin\u2019ny tanin\u2019i Joda.\u201d Dia lasa i Davida, ka tonga tany amin\u2019ny alan\u2019i Hareta.",
        "6": "Ary ren\u2019i Saoly fa nisy nahita i Davida sy ny olona niaraka taminy. Nipetraka teo ambanin\u2019ilay hazo tamariska teny amin\u2019ny toerana avo tany Gibea i Saoly tamin\u2019izay. Ary teny an-tanany ny lefony sady teo aminy ny mpanompony rehetra.",
        "7": "Dia hoy i Saoly tamin\u2019ireo mpanompony niaraka taminy: \u201cMba henoy kely izao, ry Benjaminita: Ny zanak\u2019i Jese koa ve mba ho afaka hanome saha sy tanimboaloboka ho anareo rehetra? Hanendry anareo rehetra ho lehiben\u2019ny arivo sy ho lehiben\u2019ny zato ve izy?",
        "8": "Fa efa niray tetika hanohitra ahy ianareo rehetra. Ary tsy nisy nilaza tamiko hoe nanao fifanekena tamin\u2019ny zanak\u2019i Jese ny zanako. Tsy nisy nangoraka ahy koa ianareo, ka tsy nilaza tamiko hoe ny zanako efa nanangana ny mpanompoko hanohitra ahy sy hiafina mba hanafika ahy toy izao anio izao.\u201d",
        "9": "Dia hoy i Doega Edomita izay voatendry ho lehiben\u2019ny mpanompon\u2019i Saoly: \u201cHitako ny zanak\u2019i Jese tonga tany Noba, tao amin\u2019i Ahimeleka zanak\u2019i Ahitoba.",
        "10": "Ary nanontany an\u2019i Jehovah ho azy i Ahimeleka, sady nanome vatsy azy, sy nanome azy ny sabatr\u2019i Goliata Filistinina.\u201d",
        "11": "Koa nampanantsoin\u2019ny mpanjaka avy hatrany i Ahimeleka zanak\u2019i Ahitoba mpisorona mbamin\u2019ny ankohonan-drainy manontolo, dia ireo mpisorona tany Noba. Dia tonga teo amin\u2019ny mpanjaka izy rehetra.",
        "12": "Ary hoy i Saoly: \u201cMba mihainoa kely, ry zanak\u2019i Ahitoba!\u201d Dia hoy izy: \u201cInt\u1ef3 aho, tompoko.\u201d",
        "13": "Ary hoy i Saoly: \u201cNahoana ianao sy ny zanak\u2019i Jese no niray tetika hanohitra ahy, ka nomenao mofo sy sabatra izy? Nanontany an\u2019Andriamanitra ho azy koa ianao, mba hitsanganany hanohitra ahy, sy hiafenany mba hanafika ahy toy izao anio izao.\u201d",
        "14": "Dia hoy ny navalin\u2019i Ahimeleka ny mpanjaka: \u201cIza amin\u2019ny mpanomponao rehetra moa no mendri-pitokisana tahaka an\u2019i Davida, izay vinantolahin\u2019ny mpanjaka sady lehiben\u2019ny mpiaro anao ary hajaina ao an-tranonao?",
        "15": "Angaha moa androany aho vao nanontany an\u2019Andriamanitra ho azy? Sanatria ahy ny hanao teti-dratsy hanoherana anao! Aoka ny mpanjaka tsy hiampanga ny mpanompony sy ny ankohonan-draiko manontolo na amin\u2019inona na amin\u2019inona, fa tsy misy fantatry ny mpanomponao ny amin\u2019izany rehetra izany, na kely na lehibe.\u201d",
        "16": "Hoy anefa ny mpanjaka: \u201cHo faty tokoa ianao sy ny ankohonan-drainao manontolo, ry Ahimeleka!\u201d",
        "17": "Dia hoy ny mpanjaka tamin\u2019ireo mpihazakazaka teo akaikiny: \u201cMihod\u00ecna, ka vonoy ho faty ireo mpisoron\u2019i Jehovah ireo, fa momba an\u2019i Davida koa ny tanan\u2019ireo sady efa fantatr\u2019ireo fa nandositra izy, nefa tsy nolazainy tamiko izany!\u201d Tsy nety naninjitra ny tanany hamely an\u2019ireo mpisoron\u2019i Jehovah anefa ny mpanompon\u2019ny mpanjaka.",
        "18": "Farany, dia hoy ny mpanjaka tamin\u2019i Doega: \u201cMihod\u00ecna, ka asio ireo mpisorona ireo!\u201d Dia nihodina avy hatrany i Doega Edomita, ka namely an\u2019ireo mpisorona. Koa dimy amby valopolo lahy nisalotra efoda rongony, no matiny tamin\u2019iny andro iny.",
        "19": "Nasiany tamin\u2019ny lelan-tsabatra koa i Noba tan\u00e0nan\u2019ireo mpisorona, eny, nasiany avokoa na lehilahy na vehivavy, na ankizikely na zaza minono, na omby na ampondra na ondry.",
        "20": "Afa-nandositra anefa i Abiatara, iray tamin\u2019ny zanakalahin\u2019i Ahimeleka zanak\u2019i Ahitoba, ka nitsoaka mba hanaraka an\u2019i Davida.",
        "21": "Ary hoy i Abiatara tamin\u2019i Davida: \u201cNovonoin\u2019i Saoly ny mpisoron\u2019i Jehovah.\u201d",
        "22": "Dia hoy i Davida tamin\u2019i Abiatara: \u201cEfa fantatro mihitsy tamin\u2019iny andro iny fa tsy maintsy hilaza amin\u2019i Saoly i Doega Edomita, satria teo izy. Izaho no tompon\u2019andraikitra tamin\u2019ny nahafatesan\u2019izay * rehetra anisan\u2019ny ankohonan-drainao.",
        "23": "Mijan\u00f2na fotsiny eto amiko. Ary aza matahotra, fa izay mifofo ny aiko dia mifofo ny ainao koa, satria mila fiarovana avy amiko ianao.\u201d"
    },
    "23": {
        "1": "Ary nisy nilaza tamin\u2019i Davida hoe: \u201cMiady amin\u2019i Keila ny Filistinina, sady robainy ny eny am-pamoloana.\u201d",
        "2": "Koa nanontany an\u2019i Jehovah i Davida hoe: \u201cHandeha hamely ny Filistinina ve aho?\u201d Dia hoy i Jehovah taminy: \u201cMandehana mamely ny Filistinina ka vonjeo i Keila.\u201d",
        "3": "Ary hoy ny olon\u2019i Davida: \u201cEto Joda aza isika matahotra, koa mainka fa raha ho any Keila hiady amin\u2019ny tafiky ny Filistinina?\u201d",
        "4": "Koa nanontany an\u2019i Jehovah indray i Davida. Dia hoy ny navalin\u2019i Jehovah azy: \u201cMandehana midina any Keila, fa hatolotro eo an-tananao ny Filistinina.\u201d",
        "5": "Koa nankany Keila i Davida sy ny olony, ka niady tamin\u2019ny Filistinina. Ary nentiny ny biby fiompin\u2019ny Filistinina, fa izy ireo kosa novonoiny ka be dia be no maty. Koa lasa mpamonjy an\u2019ireo mponin\u2019i Keila i Davida.",
        "6": "Nitondra efoda nidina niaraka taminy i Abiatara zanak\u2019i Ahimeleka, tamin\u2019izy nandositra nankany amin\u2019i Davida tany Keila.",
        "7": "Ary nisy nilaza tamin\u2019i Saoly hoe: \u201cTonga ao Keila i Davida.\u201d Dia hoy i Saoly: \u201cEfa namidin\u2019Andriamanitra ho eo an-tanako izy, satria efa nanidy ny tenany tao amin\u2019ny tan\u00e0na misy vavahady sy bara hidiny.\u201d",
        "8": "Koa nantsoin\u2019i Saoly ny olona rehetra mba hiady, ka hidina hanao fahirano an\u2019i Davida sy ny olony any Keila.",
        "9": "Ary nanjary fantatr\u2019i Davida fa nitetika ny hanisy ratsy azy i Saoly. Koa hoy izy tamin\u2019i Abiatara mpisorona: \u201cEnto et\u1ef3 ny efoda.\u201d",
        "10": "Ary hoy i Davida: \u201cRy Jehovah Andriamanitry ny Israely \u00f4, efa ren\u2019ny mpanomponao tokoa fa mitady hanketo Keila i Saoly mba handrava ny tan\u00e0na noho ny amiko.",
        "11": "Hanolotra ahy eo an-tanany ve ireo mponin\u2019i * Keila? Hidina ve i Saoly, araka izay efa ren\u2019ny mpanomponao? Mba lazao amin\u2019ny mpanomponao re, ry Jehovah Andriamanitry ny Israely \u00f4!\u201d Dia hoy i Jehovah: \u201cHidina izy.\u201d",
        "12": "Hoy indray i Davida: \u201cHanolotra ahy sy ny oloko eo an-tanan\u2019i Saoly ve ireo mponin\u2019i Keila?\u201d Dia hoy i Jehovah: \u201cHanolotra anareo izy.\u201d",
        "13": "Koa niainga avy hatrany i Davida sy ny olony eninjato lahy teo ho eo, ka nivoaka avy tao Keila, ary nirenireny tany amin\u2019izay azony naleha. Ary nisy nilaza tamin\u2019i Saoly fa efa nandositra avy tao Keila i Davida. Dia tsy nankany indray i Saoly.",
        "14": "Ary nitoetra tany an-tany efitra, teny amin\u2019ny toerana sarotra aleha i Davida, ka nipetraka teny amin\u2019ny faritra be tendrombohitra, tany an-tany efitr\u2019i Zifa. Ary nitady azy foana i Saoly, nefa tsy natolotr\u2019Andriamanitra teo an-tanany izy.",
        "15": "Ary natahotra i Davida, tao Horesa tany an-tany efitr\u2019i Zifa, satria nivoaka hifofo ny ainy i Saoly.",
        "16": "Ary nankany amin\u2019i Davida tao Horesa i Jonatana zanak\u2019i Saoly, mba hanamafy ny fatokisan\u2019i Davida an\u2019Andriamanitra.",
        "17": "Hoy koa izy taminy: \u201cAza matahotra fa tsy hahatratra anao ny tanan\u2019i Saoly raiko. Ianao no ho mpanjakan\u2019ny Israely, ary izaho no hanarakaraka anao. Ary mahafantatra izany koa i Saoly raiko.\u201d",
        "18": "Dia nanao fifanekena teo anatrehan\u2019i Jehovah izy roa lahy. Ary mbola nitoetra tao Horesa i Davida, fa i Jonatana kosa lasa nody.",
        "19": "Tat\u1ef3 aoriana, dia niakatra nankany amin\u2019i Saoly tao Gibea ny lehilahy tao Zifa, ka nanao hoe: \u201cTsy fantatrao angaha fa miafina any akaikinay i Davida, eny amin\u2019ny toerana sarotra aleha ao Horesa, eny amin\u2019ny havoanan\u2019i Hakila, izay eo ankavanan\u2019i Jesimona?",
        "20": "Ianao rahateo efa te hidina mafy, ry mpanjaka, koa mid\u00ecna fa anjaranay ny manolotra azy eo an-tanan\u2019ny mpanjaka.\u201d",
        "21": "Dia hoy i Saoly: \u201cTena tahin\u2019i Jehovah mihitsy ianareo, satria mangoraka ahy.",
        "22": "Koa mandehana, azafady, ary tohizo ihany izay efa ataonareo. Fantaro ka zahao izay toerana alehany sy izay olona efa nahita azy tany, fa tena fetsy tokoa, hono, ilehiny.",
        "23": "Zahao ka fantaro daholo izay toeram-piafenany, ary mitondr\u00e0 porofo miverina at\u1ef3 amiko, dia hiaraka aminareo aho. Fa raha eto amin\u2019ity tany ity izy, dia hataoko sava hao ny arivon\u2019i Joda rehetra mba hahitako azy.\u201d",
        "24": "Koa lasa nankany Zifa hialoha an\u2019i Saoly izy ireo. I Davida sy ny olony kosa tany an-tany efitr\u2019i Maona any Araba, eo atsimon\u2019i Jesimona.",
        "25": "Ary tonga mba hitady azy i Saoly sy ny olony. Rehefa nisy nilaza izany tamin\u2019i Davida, dia nidina avy hatrany nankeny amin\u2019ny harambato izy ka nijanona tany an-tany efitr\u2019i Maona. Nony ren\u2019i Saoly izany, dia nanenjika azy tany an-tany efitr\u2019i Maona izy.",
        "26": "Farany, dia tonga teo amin\u2019ny andaniny iray tamin\u2019ny tendrombohitra i Saoly, fa i Davida sy ny olony kosa teo amin\u2019ny ankilany. Koa niala teo haingana i Davida, noho ny amin\u2019i Saoly. Ary nihananatona an\u2019i Davida sy ny olony i Saoly sy ny olony, mba hisambotra azy.",
        "27": "Nisy iraka anefa tonga nilaza tamin\u2019i Saoly hoe: \u201cAndao haingana fa manafika ny tanintsika ny Filistinina!\u201d",
        "28": "Dia niverina i Saoly fa tsy nanenjika an\u2019i Davida indray, ka lasa nifanandrina tamin\u2019ny Filistinina. Izany no antony niantsoana an\u2019ilay toerana hoe Harambaton\u2019ny Fisarahana.",
        "29": "Ary niala teo i Davida ka niakatra teny amin\u2019ny toerana sarotra aleha tany En-jedy, ary nitoetra tany."
    },
    "24": {
        "1": "Raha vao tafaverina avy nanenjika ny Filistinina i Saoly, dia nisy nilaza taminy hoe: \u201cAny an-tany efitr\u2019i En-jedy i Davida.\u201d",
        "2": "Dia naka telo arivo lahy voafantina teo amin\u2019ny Israely rehetra i Saoly, ka nandeha nitady an\u2019i Davida sy ny olony teny amin\u2019ireo harambato mangadihady nisy osidia.",
        "3": "Farany dia tonga teny amin\u2019ny valan\u2019ondry * teny an-dalana i Saoly, ary nisy lava-bato teo. Dia nankao izy fa te hivoaka. * Efa nipetrapetraka tany anatiny indrindra tao amin\u2019ilay lava-bato anefa i Davida sy ny olony tamin\u2019izay.",
        "4": "Dia hoy ny olon\u2019i Davida taminy: \u201cIzao no andro ilazan\u2019i Jehovah aminao hoe: \u2018Atolotro eo an-tananao ny fahavalonao, ka ataovy aminy izay hitanao fa mety.\u2019\u201d Koa nitsangana i Davida, ka notapahiny mangingina ny morontongotr\u2019akanjon\u2019i Saoly, dia ilay akanjo ivelany tsy misy tanany.",
        "5": "Taorian\u2019izay anefa, dia nanameloka an\u2019i Davida foana ny fony, noho ny nanapahany ny morontongotr\u2019akanjon\u2019i Saoly.",
        "6": "Koa hoy izy tamin\u2019ny olony: \u201cSanatria ahy ny haninjitra ny tanako hamely ny tompoko izay voahosotr\u2019i Jehovah, satria tsy mifanaraka amin\u2019ny fihevitr\u2019i Jehovah izany. Tsy hanao izany aho, fa voahosotr\u2019i Jehovah izy.\u201d",
        "7": "Koa naparitak\u2019i Davida ny olony rehefa avy nilaza izany teny izany izy, ary tsy navelany hamely an\u2019i Saoly izy ireo. Fa i Saoly kosa nitsangana ka niala tao amin\u2019ilay lava-bato, ary nanohy ny diany.",
        "8": "Dia nitsangana i Davida ka nivoaka avy tao amin\u2019ilay lava-bato, ary niantso mafy avy taorian\u2019i Saoly hoe: \u201cRy mpanjaka tompoko \u00f4!\u201d Dia nitodika i Saoly. Ary niondrika i Davida ka niankohoka tamin\u2019ny tany.",
        "9": "Hoy koa i Davida tamin\u2019i Saoly: \u201cNahoana ianao no mihaino ny tenin\u2019ny olona hoe: \u2018Mitady hanisy ratsy anao i Davida\u2019?",
        "10": "Hitan\u2019ny masonao androany ny nanoloran\u2019i Jehovah anao teo an-tanako tao an-dava-bato. Ary nisy nanome hevitra ahy hamono anao, nefa niantra anao aho ka niteny hoe: \u2018Tsy haninjitra ny tanako hamely ny tompoko aho, fa voahosotr\u2019i Jehovah izy.\u2019",
        "11": "Ry raiko \u00f4, jereo ange e! Jereo fa ity an-tanako ity ny morontongotr\u2019iny akanjonao iny! Fa tsy namono anao aho rehefa nanapaka ny morontongotr\u2019akanjonao. Koa aoka ho fantatrao sy ho hitanao fa tsy misy faharatsiana na fikomiana eto an-tanako, ary tsy nanota taminao aho na dia mikendry ny hanala ny aiko aza ianao.",
        "12": "I Jehovah anie hitsara ahy sy ianao! Ary aoka i Jehovah no hamaly anao noho ny amiko, fa ny tanako kosa tsy hikasika anao.",
        "13": "Araka ny fitenenan\u2019ny ntaolo, dia \u2018avy amin\u2019ny ratsy fanahy no ivoahan\u2019ny faharatsiana\u2019, fa ny tanako kosa tsy mba hikasika anao.",
        "14": "Nivoaka hitady an\u2019iza ny mpanjakan\u2019ny Israely? Iza no enjehinao? Amboa maty ve? Sa parasy iray?",
        "15": "Aoka i Jehovah no ho mpitsara ka hitsara ahy sy ianao. Dia hijery izy ary hiady ho ahy eo amin\u2019ny fitsarana ka hitsara ahy mba hanafaka ahy eo an-tananao.\u201d",
        "16": "Raha vao tapitra izany tenin\u2019i Davida izany, dia hoy i Saoly: \u201cFeonao ve izany, ry Davida zanako?\u201d Ary nidradradradra nitomany i Saoly.",
        "17": "Hoy koa izy tamin\u2019i Davida: \u201cMarina kokoa noho izaho ianao, satria soa no navalinao ahy, fa ratsy kosa no navaliko anao.",
        "18": "Nasehonao tamin\u2019izany androany fa nanao soa tamiko ianao. Natolotr\u2019i Jehovah teo an-tananao aho, nefa tsy novonoinao.",
        "19": "Havelan\u2019ny olona handeha soa aman-tsara ve ny fahavalony raha sendra azy? Koa hamaly soa anao anie i Jehovah, noho ny nanaovanao izany tamiko androany!",
        "20": "Fantatro tsara izao fa tsy maintsy hanjaka ianao, ary azo antoka fa haharitra eo an-tananao ny fanjakan\u2019ny Israely.",
        "21": "Koa miani\u00e0na amiko amin\u2019ny anaran\u2019i Jehovah fa tsy handringana ny taranako any aoriana ianao, ary tsy hanafoana ny anarako eo amin\u2019ny ankohonan-draiko.\u201d",
        "22": "Dia nianiana tamin\u2019i Saoly i Davida. Ary lasa nody i Saoly, fa i Davida sy ny olony kosa niakatra teny amin\u2019ny toerana sarotra aleha."
    },
    "25": {
        "1": "Ary maty i Samoela tat\u1ef3 aoriana. Dia nivory ny Israely rehetra ka nitomany azy sy nandevina azy tany amin\u2019izay nisy ny tranony, tao Rama. Ary nidina nankany an-tany efitr\u2019i Parana i Davida.",
        "2": "Nisy lehilahy iray tao Maona, ary niasa tany Karmela izy. Mpanankarem-be ralehilahy, sady nanana ondry telo arivo sy osy arivo. Dia nanety ny ondriny tao Karmela izy.",
        "3": "Kalebita ralehilahy, Nabala no anarany, ary Abigaila no anaran\u2019ny vadiny. Tena malina sady tsara bika ravehivavy, fa ralehilahy kosa masiaka sady ratsy toetra.",
        "4": "Ary ren\u2019i Davida tany an-tany efitra fa nanety ny ondriny i Nabala.",
        "5": "Koa naniraka zatovolahy folo i Davida ka niteny hoe: \u201cMiakara any Karmela ka mankanesa any amin\u2019i Nabala, ary miresaha aminy amin\u2019ny anarako ka anontanio hoe manahoana izy.",
        "6": "Ary lazao amin\u2019ny rahalahiko hoe: \u2018Fiadanana anie ho anao sy ny ankohonanao ary izay rehetra anao!",
        "7": "Reko fa manety ondry ianao. Efa nisy fotoana niarahanay tamin\u2019ireo mpiandry ondrinao. Ary tsy nihetraketraka taminy izahay, sady tsy nisy very mihitsy izay azy tamin\u2019ny andro rehetra nitoerany teto Karmela.",
        "8": "Anontanio ny zatovonao fa hilaza izany aminao izy. Dia hahazo sitraka aminao ny zatovoko, fa andro fifaliana izao ahatongavanay izao. Koa raha sitrakao, dia mba omeo izay azon\u2019ny tananao ny mpanomponao sy Davida zanakao.\u2019\u201d",
        "9": "Koa tonga tany amin\u2019i Nabala ny zatovon\u2019i Davida ka nilaza ny tenin\u2019i Davida rehetra, ary niandry avy eo.",
        "10": "Hoy anefa i Nabala tamin\u2019izy ireo: \u201cFa iza moa i Davida, ary iza moa ny zanak\u2019i Jese? Efa maro izao ny mpanompo mitsoaka mandositra ny tompony.",
        "11": "Koa izaho ve dia haka ny mofoko sy ny ranoko ary ny henan\u2019ny biby izay novonoiko sy norasarasaiko ho an\u2019ny mpanety ondriko, ka hanome izany ho an\u2019ny olona tsy fanta-piaviana?\u201d",
        "12": "Dia niverin-dalana ny zatovon\u2019i Davida. Ary nony tonga izy ireo dia nolazainy tamin\u2019i Davida izany teny rehetra izany.",
        "13": "Avy hatrany dia hoy i Davida tamin\u2019ny olony: \u201cSamia manao ny sabany eo amin\u2019ny fehikibony!\u201d Koa samy nanao ny sabany teo amin\u2019ny fehikibony izy ireo, ary nanao toy izany koa i Davida. Ary niakatra nanaraka an\u2019i Davida ny efajato lahy teo ho eo, fa ny roanjato kosa nipetraka teo anilan\u2019ny entana.",
        "14": "Ary nilaza tamin\u2019i Abigaila vadin\u2019i Nabala ny iray tamin\u2019ny mpanompony hoe: \u201cNandefa iraka avy tany an-tany efitra i Davida mba hirary soa ho an\u2019ny tompontsika, kanjo vazavaza sy teny henjana no nataony tamin\u2019izy ireo.",
        "15": "Tsara fanahy be taminay anefa ireo lehilahy ireo sady tsy mba nihetraketraka taminay. Ary tsy nisy zavatray very na iray aza tamin\u2019ny andro rehetra niarahanay tamin\u2019izy ireo tany an-tsaha.",
        "16": "Toy ny manda nanodidina anay izy ireo, na andro na alina, tamin\u2019ny andro rehetra niarahanay taminy niandry ny andian\u2019ondry.",
        "17": "Koa fantaro sy eritrereto izay hataonao, fa misy loza miandry ny tompontsika sy ny ankohonany manontolo. Olona tena tsy manjary mantsy izy ka tsy azo ifampiresahana mihitsy.\u201d",
        "18": "Avy hatrany i Abigaila dia lasa haingana naka mofo roanjato, sy siny lehibe roa feno divay, sy ondry dimy efa voakarakara, sy voam-bary natono indimin\u2019ny seha, * sy mofo zato vita tamin\u2019ny voaloboka maina, ary mofo roanjato vita tamin\u2019ny aviavy noporetina. Ary napetrany teo ambonin\u2019ny ampondra izany.",
        "19": "Dia hoy izy tamin\u2019ny mpanompony: \u201cMandehana mialoha ahy, fa ho avy ao aorianareo aho.\u201d Tsy nilazany na inona na inona anefa i Nabala vadiny.",
        "20": "Rehefa nidina mangingina ny tendrombohitra izy nitaingina ampondra, dia indreny koa i Davida sy ny olony fa nidina ka tojo azy. Koa nifanena tamin\u2019izy ireo ravehivavy.",
        "21": "Ary i Davida efa niteny hoe: \u201cFahadisoam-panantenana tanteraka no mba setrin\u2019ny niambenako ny zava-drehetran\u2019ilehiny tany an-tany efitra. Tsy nisy very na iray aza izay rehetra azy. Ratsy anefa no avaliny ny soa nataoko.",
        "22": "Hofaizin\u2019Andriamanitra anie ny fahavalon\u2019i Davida, * ary mihoatra noho izany aza, raha avelako hisy hiangana na iray aza ny lahy rehetra izay azy, mandra-paharainan\u2019ny andro!\u201d",
        "23": "Raha vao nahita an\u2019i Davida i Abigaila, dia nidina haingana avy teo amin\u2019ny ampondra ka niondrika teo anatrehan\u2019i Davida sady niankohoka tamin\u2019ny tany.",
        "24": "Ary niankohoka teo an-tongony ravehivavy ka niteny hoe: \u201cAoka ho ahy ny fahadisoana, tompoko. Ary mba avelao ny mpanompovavinao hiteny kely aminao, ka henoy ny tenin\u2019ny mpanompovavinao.",
        "25": "Aoka ny tompoko tsy hiraharaha an\u2019iny Nabala tsy manjary iny, fa araka ny anarany ihany ny toetrany. Nabala no anarany, ary hadalana no ao aminy. Izaho mpanompovavinao mantsy tsy nahita ny zatovon\u2019ny tompoko nirahinao.",
        "26": "Koa ankehitriny, tompoko, raha mbola velona koa i Jehovah ary raha mbola velon\u2019aina koa ianao, dia i Jehovah no nisakana anao tsy ho meloka ho nandatsa-dra sy tsy hamaly faty. Aoka ho sahala amin\u2019i Nabala ny fahavalonao sy izay mitady hanisy ratsy ny tompoko.",
        "27": "Ary ity fanomezana ho fisaorana ity, dia nentin\u2019ny mpanompovavinao ho an\u2019ny tompoko mba homena an\u2019ireo zatovolahy manaraka ny tompoko.",
        "28": "Avelao re ny heloky ny mpanompovavinao e! Fa hataon\u2019i Jehovah tokoa izay hampaharitra ny taranaky ny tompoko, satria miady ny adin\u2019i Jehovah ny tompoko. Ary tsy ho hita ao aminao ny faharatsiana, amin\u2019ny andronao rehetra.",
        "29": "Rehefa misy olona manenjika anao ka mifofo ny ainao, dia harovan\u2019i Jehovah Andriamanitrao ianao, toy ny fiarovana zava-tsarobidy voafono ao anaty kitapo. Fa ny ain\u2019ny fahavalonao kosa hatorany toy ny vato avy eo amin\u2019ny foitran\u2019ny pilotra.",
        "30": "Hanendry anao ho mpitarika ny Israely i Jehovah, satria hanao soa amin\u2019ny tompoko izy, araka izay rehetra efa nolazainy.",
        "31": "Nahoana moa ny tompoko no hanao zavatra hahatonga azy henjehin\u2019ny eritreriny, ka handatsa-dra tsy amin\u2019antony sy hamaly faty? Hanao soa amin\u2019ny tompoko tokoa i Jehovah, ka mba tsarovy ny mpanompovavinao.\u201d",
        "32": "Dia hoy i Davida tamin\u2019i Abigaila: \u201cHisaorana anie i Jehovah Andriamanitry ny Israely, izay naniraka anao androany mba hihaona amiko!",
        "33": "Hotahina anie ny fahendrenao, ary hotahina anie ianao, izay nisakana ahy androany tsy ho meloka ho nandatsa-dra sy tsy hamaly faty!",
        "34": "Ary raha mbola velona koa i Jehovah Andriamanitry ny Israely izay nisakana ahy tsy hanisy ratsy anao, dia tsoriko aminao fa efa tsy nisy niangana intsony ny lahy rehetra izay an\u2019i Nabala, mandra-paharainan\u2019ny andro, raha toa ka tsy nandeha haingana hihaona amiko ianao.\u201d",
        "35": "Koa noraisin\u2019i Davida avy tamin\u2019ny tanan-dravehivavy izay nentiny ho azy, ka hoy izy taminy: \u201cMiakara soa aman-tsara ho any an-tranonao, fa efa nihaino ny teninao aho ka ekeko ny fangatahanao.\u201d",
        "36": "Dia tonga tany amin\u2019i Nabala i Abigaila. Nanao fanasambe tao an-tranony ralehilahy tamin\u2019izay, toy ny fanasan\u2019ny mpanjaka. Ary falifaly ny fon\u2019i Nabala, sady mamo be izy. Koa tsy nilaza na inona na inona taminy ravehivavy, na kely na lehibe, mandra-paharainan\u2019ny andro.",
        "37": "Nony maraina, rehefa nisava ny divay nosotroin\u2019i Nabala, dia notantarain\u2019ny vadiny taminy daholo izany zavatra izany. Koa maty tao anatin\u2019i Nabala ny fony, ary nanjary toy ny vato izy.",
        "38": "Rehefa afaka folo andro teo ho eo, dia nasian\u2019i Jehovah izy ka maty.",
        "39": "Dia ren\u2019i Davida fa maty i Nabala, ka hoy izy: \u201cHisaorana anie i Jehovah, izay niady ho ahy teo amin\u2019ny fitsarana ka nanafaka ahy tamin\u2019ilay fanalam-baraka nataon\u2019i Nabala tamiko, sady nisakana ny mpanompony tsy hanao ratsy! Ary ny faharatsian\u2019i Nabala dia natsingerin\u2019i Jehovah teo an-dohany ihany!\u201d Dia naniraka olona i Davida mba hilaza tamin\u2019i Abigaila ny fangatahany azy ho vady.",
        "40": "Koa tonga tany amin\u2019i Abigaila tao Karmela ny mpanompon\u2019i Davida ka niteny hoe: \u201cNirahin\u2019i Davida at\u1ef3 aminao izahay mba haka anao ho vadiny.\u201d",
        "41": "Dia niankohoka tamin\u2019ny tany avy hatrany i Abigaila, sady niteny hoe: \u201cInt\u1ef3 aho mpanompovavinao, ho mpanompovavy hanasa ny tongotry ny mpanompon\u2019ny tompoko.\u201d",
        "42": "Dia nitsangana haingana izy ka nitaingina ampondra, ary nisy mpanompovavy dimy nanaraka azy. Ary niaraka tamin\u2019ireo iraka izy ka lasa vadin\u2019i Davida.",
        "43": "Ary efa nalain\u2019i Davida ho vadiny koa i Ahinoama avy any Jezirela. Koa izy roa vavy no lasa vadiny.",
        "44": "Ary i Saoly efa nanome an\u2019i Mikala zanany vavy, izay vadin\u2019i Davida, ho vadin\u2019i Palty, zanak\u2019i Laisy avy any Galima."
    },
    "26": {
        "1": "Tat\u1ef3 aoriana, dia tonga tany amin\u2019i Saoly tany Gibea ireo lehilahy tao Zifa, ka niteny hoe: \u201cTsy fantatrao angaha fa miafina any amin\u2019ny havoanan\u2019i Hakila, tandrifin\u2019i Jesimona, i Davida?\u201d",
        "2": "Dia nidina nankany an-tany efitr\u2019i Zifa i Saoly mba hitady an\u2019i Davida tany. Ary nisy telo arivo lahy niaraka tamin\u2019i Saoly, dia ireo lehilahy voafantina teo amin\u2019ny Israely.",
        "3": "Ary nitoby teo amoron-dalana i Saoly, teo amin\u2019ny havoanan\u2019i Hakila, tandrifin\u2019i Jesimona, fa i Davida kosa nitoetra tany an-tany efitra. Ary fantatr\u2019i Davida fa nanaraka azy tany an-tany efitra i Saoly.",
        "4": "Koa nandefa mpitsikilo i Davida, mba hahafantarany raha tonga tokoa i Saoly.",
        "5": "Ary nankany amin\u2019ny toerana nitobian\u2019i Saoly i Davida. Dia tazany ny toerana natorian\u2019i Saoly, ary tazany koa i Abnera zanak\u2019i Nera, lehiben\u2019ny tafiny. Natory tao amin\u2019ny faritry ny toby i Saoly tamin\u2019izay, ary nitoby nanodidina azy ny olona.",
        "6": "Ary hoy i Davida tamin\u2019i Ahimeleka Hetita sy Abisay zanak\u2019i Zeroia, rahalahin\u2019i Joaba: \u201cIza no hidina hiaraka amiko hankeny amin\u2019i Saoly ao an-toby?\u201d Dia hoy i Abisay: \u201cHiaraka aminao aho.\u201d",
        "7": "Koa nankeny amin\u2019izy ireo i Davida sy Abisay, tamin\u2019ny alina. Natory tao amin\u2019ny faritry ny toby i Saoly, ary nitsatoka tamin\u2019ny tany teo akaikin\u2019ny lohany ny lefony. I Abnera sy ny olona kosa natory nanodidina azy.",
        "8": "Ary hoy i Abisay tamin\u2019i Davida: \u201cEfa natolotr\u2019Andriamanitra eo an-tananao ny fahavalonao androany. Mba avelao aho handefona azy hifantsika amin\u2019ny tany indray mandeha tsy miverina.\u201d",
        "9": "Hoy anefa i Davida tamin\u2019i Abisay: \u201cAza mamono azy, fa iza moa no naninjitra ny tanany hamely ny voahosotr\u2019i Jehovah ka tsy nanan-tsiny?\u201d",
        "10": "Hoy koa i Davida: \u201cRaha mbola velona koa i Jehovah, dia i Jehovah ihany no hamely azy, na ho avy ny andro tsy maintsy hahafatesany, na hidina any an\u2019ady izy ka ho faty.",
        "11": "Fa sanatria ahy ny haninjitra ny tanako hamely ny voahosotr\u2019i Jehovah, satria tsy mifanaraka amin\u2019ny fihevitr\u2019i Jehovah izany! Koa alaivo, azafady, ny lefona eo akaikin\u2019ny lohany sy ny tavoara fasiana rano, dia andao handeha.\u201d",
        "12": "Dia nalain\u2019i Davida teo akaikin\u2019ny lohan\u2019i Saoly ilay lefona sy ilay tavoara fasiana rano, ary lasa nandeha ry zareo. Ary tsy nisy nahita na nahatsikaritra na nifoha, fa natory daholo izy ireo satria nataon\u2019i Jehovah renoky ny torimaso lalina.",
        "13": "Dia nankeny ampita i Davida, ka nijoro teo an-tampon\u2019ny tendrombohitra teny lavidavitra. Koa nifanalavidavitra izy ireo.",
        "14": "Ary i Davida niantsoantso ho ren\u2019ny olona sy Abnera zanak\u2019i Nera, nanao hoe: \u201cValio aho, ry Abnera a!\u201d Koa namaly i Abnera hoe: \u201cIza moa izao miantsoantso ho ren\u2019ny mpanjaka izao?\u201d",
        "15": "Dia hoy i Davida: \u201cTsy lehilahy ve ianao e? Ary iza no tahaka anao eo amin\u2019ny Israely? Koa nahoana ianao no tsy niambina ny mpanjaka tomponao? Fa nisy tonga hamono ny mpanjaka tomponao teo.",
        "16": "Tsy tsara izany nataonao izany. Raha mbola velona koa i Jehovah, dia mendrika ny ho faty ianareo, satria tsy nambenanareo ny tomponareo, izay voahosotr\u2019i Jehovah. Aiza izao ny lefon\u2019ny mpanjaka sy ilay tavoara fasiana rano teo akaikin\u2019ny lohany?\u201d",
        "17": "Dia fantatr\u2019i Saoly ny feon\u2019i Davida, ka hoy izy: \u201cFeonao ve izany, ry Davida zanako?\u201d Ary hoy i Davida: \u201cFeoko izany, ry mpanjaka tompoko.\u201d",
        "18": "Hoy koa izy: \u201cNahoana ny tompoko no manenjika ny mpanompony? Fa inona no nataoko ary inona no ratsy vitako?",
        "19": "Aoka ny mpanjaka tompoko mba hihaino ny tenin\u2019ny mpanompony: Raha i Jehovah no nampirisika anao hamely ahy, dia aoka izy hankasitraka ny fanatitra varimbazaha atolotro. Fa raha olona kosa no nampirisika anao, dia voaozona eo anatrehan\u2019i Jehovah izy ireo, satria efa nandroaka ahy androany mba tsy hiraiki-po intsony amin\u2019ny lovan\u2019i Jehovah, ka nanao hoe: \u2018Mandehana manompo andriamani-kafa!\u2019",
        "20": "Ary ankehitriny, aza avela ho latsaka amin\u2019ny tany eo anatrehan\u2019i Jehovah ny rako. Fa efa nivoaka hitady parasy iray ny mpanjakan\u2019ny Israely, toy ny olona manenjika tsipoy eny an-tendrombohitra.\u201d",
        "21": "Dia hoy i Saoly: \u201cEfa nanota aho. Miverena, ry Davida zanako, fa tsy hanisy ratsy anao intsony aho satria sarobidy teo imasonao ny aiko androany. Hadalana mihitsy no nataoko ary tena diso aho.\u201d",
        "22": "Ary hoy i Davida: \u201cInt\u1ef3 ny lefon\u2019ny mpanjaka! Aoka hisy iray amin\u2019ireo tovolahy haka azy et\u1ef3.",
        "23": "I Jehovah no hamaly ny tsirairay araka ny fahamarinany sy ny tsy fivadihany avy, satria nanolotra anao teo an-tanako i Jehovah androany, nefa izaho tsy nety naninjitra ny tanako hamely ny voahosotr\u2019i Jehovah.",
        "24": "Ary toy ny naha zava-dehibe ny ainao teo imasoko androany, dia enga anie mba ho zava-dehibe eo imason\u2019i Jehovah koa ny aiko, ka hanafaka ahy amin\u2019ny fahoriana rehetra izy!\u201d",
        "25": "Dia hoy i Saoly tamin\u2019i Davida: \u201cHotahin\u2019Andriamanitra anie ianao, ry Davida zanako! Tsy maintsy hanao zavatra ianao, ary ianao no tsy maintsy ho mpandresy.\u201d Dia lasa nandeha i Davida, fa i Saoly kosa nody tany amin\u2019izay nisy azy."
    },
    "27": {
        "1": "Hoy anefa i Davida anakampo: \u201cHo fatin\u2019ny tanan\u2019i Saoly ihany aho indray andro any. Koa tsy misy afa-tsy ny mandositra any amin\u2019ny tanin\u2019ny Filistinina no mety amiko. Amin\u2019izay dia ho kivy i Saoly ka tsy te hitady ahy intsony, manerana ny faritanin\u2019ny Israely. Ary tsy ho azon\u2019ny tanany intsony aho.\u201d",
        "2": "Dia niainga i Davida sy ny eninjato lahy niaraka taminy ka niampita nankany amin\u2019i Akisy mpanjakan\u2019i Gata, zanak\u2019i Maoka.",
        "3": "Ary nitoetra tany amin\u2019i Akisy tao Gata i Davida sy ny olony, izay samy niaraka tamin\u2019ny ankohonany avy. I Davida koa niaraka tamin\u2019ireo vadiny roa, dia i Ahinoama Jezirelita sy Abigaila Karmelita, ilay vadin\u2019i Nabala.",
        "4": "Tat\u1ef3 aoriana, dia nisy nilaza tamin\u2019i Saoly fa efa nandositra nankany Gata i Davida, ka tsy nandeha nitady azy intsony izy.",
        "5": "Ary hoy i Davida tamin\u2019i Akisy: \u201cRaha mahazo sitraka aminao aho, dia aoka mba homena toerana ao amin\u2019ny tan\u00e0na iray any ambanivohitra, mba hipetrahako any. Fa nahoana ny mpanomponao no hipetraka miaraka aminao eto amin\u2019ny tan\u00e0nan\u2019ny mpanjaka?\u201d",
        "6": "Koa nomen\u2019i Akisy azy i Ziklaga tamin\u2019izay andro izay. Izany no nahatonga an\u2019i Ziklaga ho fananan\u2019ny mpanjakan\u2019ny Joda mandraka androany.",
        "7": "Herintaona sy efa-bolana no andro nipetrahan\u2019i Davida tany ambanivohitry ny Filistinina.",
        "8": "Ary niakatra i Davida sy ny olony mba hanafika ny Gesorita sy ny Girzita ary ny Amalekita, izay nonina tao amin\u2019ny faritra nanomboka tany Telama ka hatrany Sora ary nipaka hatrany Ejipta.",
        "9": "Ary namely an\u2019ilay faritra i Davida, ka tsy nisy nasiany niangana na lehilahy na vehivavy. Namabo ondry sy omby sy ampondra sy rameva ary akanjo koa izy, dia niverina tany amin\u2019i Akisy.",
        "10": "Ary hoy i Akisy: \u201cTaiza ianareo no nanafika androany?\u201d Dia hoy i Davida: \u201cTany atsimon\u2019i Joda sy tany atsimon\u2019ny tanin\u2019ny Jeramelita ary tany atsimon\u2019ny tanin\u2019ny Kenita.\u201d",
        "11": "Tsy nisy lehilahy na vehivavy navelan\u2019i Davida ho velona na iray aza, mba tsy hisy hoentiny tany Gata. Fa hoy izy: \u201cSao hitantara momba antsika ry zareo hoe: \u2018Toy izao no nataon\u2019i Davida.\u2019\u201d Ary toy izany foana no fanaony tamin\u2019ny andro rehetra nipetrahany tany ambanivohitry ny Filistinina.",
        "12": "Koa nino an\u2019i Davida i Akisy, ka niteny anakampo hoe: \u201cEfa nanjary halan\u2019ny Israely olony tokoa izy, ka ho mpanompoko mandritra ny fotoana tsy voafetra.\u201d"
    },
    "28": {
        "1": "Ary tamin\u2019izany andro izany, dia namory ny tobiny ny Filistinina, mba hiady amin\u2019ny Israely. Koa hoy i Akisy tamin\u2019i Davida: \u201cFantatrao tsara angamba fa tokony hiaraka amiko ho any amin\u2019ny toby ianao sy ny olonao.\u201d",
        "2": "Dia hoy i Davida: \u201cIanao mahalala tsara izay tokony hataon\u2019ny mpanomponao.\u201d Koa hoy i Akisy: \u201cIzany no hanendreko anao ho mpiaro ahy mandrakariva.\u201d",
        "3": "Efa maty i Samoela tamin\u2019izay, ary efa nitomany azy ny Israely rehetra ka nandevina azy tao an-tan\u00e0nany tao Rama. Ary efa nesorin\u2019i Saoly tsy ho eo amin\u2019ilay tany ny mpamoha angatra sy ny mpilaza ny hoavy.",
        "4": "Dia niangona ny Filistinina, ary tonga tao Sonema ka nanangana toby tao. Koa novorin\u2019i Saoly ny Israely rehetra, ary nanangana toby tao Gilboa izy ireo.",
        "5": "Rehefa nahita ny tobin\u2019ny Filistinina i Saoly, dia raiki-tahotra ka nidobodoboka be ny fony.",
        "6": "Dia nanontany an\u2019i Jehovah i Saoly, nefa tsy namaly azy mihitsy i Jehovah, na tamin\u2019ny nofy na tamin\u2019ny Orima, na tamin\u2019ny alalan\u2019ny mpaminany.",
        "7": "Farany, dia hoy i Saoly tamin\u2019ny mpanompony: \u201cItadiavo vehivavy mahay mamoha angatra aho. Dia hankany aminy aho hanontany azy.\u201d Ary hoy ny mpanompony: \u201cMisy vehivavy mahay mamoha angatra ao En-dora.\u201d",
        "8": "Koa mody nanao olon-kafa i Saoly ka akanjo hafa no nanaovany. Dia lasa izy, ary nisy lehilahy roa niaraka taminy. Ary tonga tany amin\u2019ilay vehivavy izy ireo tamin\u2019ny alina. Dia hoy i Saoly: \u201cManaova sikidy, azafady, ka miantsoa fanahy, dia ampiakaro ho ahy izay holazaiko aminao.\u201d",
        "9": "Hoy anefa ravehivavy: \u201cFantatrao tsara ny nataon\u2019i Saoly, fa naringany tsy ho eto amin\u2019ity tany ity ny mpamoha angatra sy ny mpilaza ny hoavy. Koa nahoana ianao no mamandrika ny aiko mba hamonoana ahy ho faty?\u201d",
        "10": "Avy hatrany dia nianiana taminy tamin\u2019ny anaran\u2019i Jehovah i Saoly hoe: \u201cRaha mbola velona koa i Jehovah, dia tsy hisy heloka ho anao amin\u2019ity raharaha ity!\u201d",
        "11": "Dia hoy ravehivavy: \u201cIza \u00e0ry no hampiakariko ho anao?\u201d Ary hoy izy: \u201cAmpiakaro ho ahy i Samoela.\u201d",
        "12": "Rehefa nahita an\u2019i \u201cSamoela\u201d ravehivavy, dia nikiakiaka faran\u2019izay mafy. Dia hoy izy tamin\u2019i Saoly: \u201cNahoana ianao no namitaka ahy? Hay, ianao no Saoly.\u201d",
        "13": "Hoy anefa ny mpanjaka: \u201cAza matahotra, fa inona no hitanao?\u201d Dia hoy ravehivavy: \u201cNahita andriamanitra niakatra avy ao amin\u2019ny tany aho.\u201d",
        "14": "Avy hatrany dia hoy izy tamin-dravehivavy: \u201cManao ahoana ny bikabikany?\u201d Dia namaly ravehivavy hoe: \u201cLahiantitra no miakatra avy any, ary manao akanjo ivelany tsy misy tanany izy.\u201d Koa fantatr\u2019i Saoly fa i \u201cSamoela\u201d izany, dia niondrika izy ka niankohoka tamin\u2019ny tany.",
        "15": "Ary hoy i \u201cSamoela\u201d tamin\u2019i Saoly: \u201cNahoana ianao no manelingelina ahy ka mampiakatra ahy?\u201d Dia hoy i Saoly: \u201cMafy ny manjo ahy, fa miady amiko ny Filistinina nefa Andriamanitra efa nahafoy ahy ka tsy namaly ahy intsony, na tamin\u2019ny alalan\u2019ny mpaminany na tamin\u2019ny nofy. Koa miantso anao aho mba hampahafantatra ahy izay tokony hataoko.\u201d",
        "16": "Ary hoy i \u201cSamoela\u201d: \u201cKoa nahoana ianao no manontany ahy, nefa i Jehovah aza efa nahafoy anao ka lasa fahavalonao?",
        "17": "Izay efa nolazain\u2019i Jehovah tamin\u2019ny alalako no hataony, eny, izany no hataony ho an\u2019ny tenany. Dia hendahan\u2019i Jehovah eo an-tananao ny fanjakana, ka homeny an\u2019i Davida namanao.",
        "18": "Tsy nankat\u00f2 ny tenin\u2019i Jehovah ianao ary tsy nampihatra ny fahatezerany mirehitra tamin\u2019i Amaleka, ka izany no antony hanaovan\u2019i Jehovah izany zavatra izany aminao anio.",
        "19": "Ary hatolotr\u2019i Jehovah miaraka aminao eo an-tanan\u2019ny Filistinina koa ny Israely, ka ho at\u1ef3 amiko ianao sy ireo zanakao lahy rahampitso. Ary na ny tobin\u2019ny Israely koa aza hatolotr\u2019i Jehovah eo an-tanan\u2019ny Filistinina.\u201d",
        "20": "Tonga dia nianjera niampatra tamin\u2019ny tany i Saoly sady raiki-tahotra mafy noho ny tenin\u2019i \u201cSamoela.\u201d Tsy nisy hery intsony koa tao aminy, satria tsy nihinan-kanina izy iny andro iny sy ny alina manontolo.",
        "21": "Dia nankeo amin\u2019i Saoly ravehivavy ka nahita fa nivarahontsana mafy izy. Ary hoy izy taminy: \u201cEfa nihaino ny teninao ny mpanompovavinao, ary efa nanao vivery ny aiko aho ka nihaino izay nolazainao tamiko.",
        "22": "Koa mba henoy kosa izao ny tenin\u2019ny mpanompovavinao. Avelao aho handroso sombi-mofo eo anoloanao, dia hihinana ianao mba hahazo hery satria mbola handeha.\u201d",
        "23": "Tsy nety anefa i Saoly fa niteny hoe: \u201cTsy hihinana aho.\u201d Nampirisika azy foana anefa ny mpanompony sy ilay vehivavy. Koa nanaraka ny tenin\u2019izy ireo ihany izy tamin\u2019ny farany, ka niarina avy teo amin\u2019ny tany ary nipetraka teo am-pandriana.",
        "24": "Ary nanana zanak\u2019omby mifahy ravehivavy tao an-trano, ka nataony sorona haingana izany. Naka lafarinina koa izy ka namolavola koba, dia nanao mofo tsy misy lalivay izay nataony tao anaty lafaoro.",
        "25": "Dia narosony teo anoloan\u2019i Saoly sy ny mpanompony izany, ka nihinana izy ireo. Avy eo dia nitsangana izy ireo ka lasa nandeha iny alina iny ihany."
    },
    "29": {
        "1": "Ary namory ny tobiny rehetra tao Afeka ny Filistinina, fa ny Israelita kosa nitoby teo akaikin\u2019ilay loharano tao Jezirela.",
        "2": "Dia nandroso niaraka tamin\u2019ireo andia-miaramila ny andriana mpiray dinan\u2019ny Filistinina, ary nisy miaramila zato na arivo ny andiany tsirairay. Nandroso koa avy eo i Davida sy ny olony, niaraka tamin\u2019i Akisy.",
        "3": "Ary hoy ireo andrianan\u2019ny Filistinina: \u201cFa ahoana koa ireto Hebreo ireto?\u201d Dia hoy i Akisy: \u201cAngaha moa tsy io no Davida, mpanompon\u2019i Saoly mpanjakan\u2019ny Israely? Efa teto amiko herintaona na roa taona izy izao, ary tsy hitako izay tsininy hatramin\u2019ny andro nitsoahany ho at\u1ef3 amiko ka mandraka androany.\u201d",
        "4": "Koa tezitra taminy ireo andrianan\u2019ny Filistinina ka niteny hoe: \u201cAsaivo miverina any amin\u2019ny toerana nanendrenao azy ilehio, fa aza avela hiara-midina amintsika ho any an\u2019ady, sao izy ho lasa mpanohitra antsika any. Ary amin\u2019inona moa no hahazoan\u2019ilehio sitraka amin\u2019ny tompony? Tsy amin\u2019ny fanolorana ny lohan\u2019ireto olontsika ireto ihany ve?",
        "5": "Tsy io ve no Davida, ary tsy noho izy ve no nahatonga ny olona handihy sy hanao hira mifamaly hoe: \u2018I Saoly nahafaty arivoarivo, fa i Davida kosa nahafaty alinalina\u2019?\u201d",
        "6": "Koa niantso an\u2019i Davida i Akisy ka niteny taminy hoe: \u201cRaha mbola velona koa i Jehovah, dia olona mahitsy ianao, ary faly aho fa niaraka tamiko niantafika ianao. Fa tsy nahita faharatsiana teo aminao aho hatramin\u2019ny andro nahatongavanao tat\u1ef3 amiko ka mandraka androany. Tsy sitrak\u2019ireo andriana mpiray dina anefa ianao.",
        "7": "Koa miverena soa aman-tsara, mba tsy hanaovanao zava-dratsy eo imason\u2019ny andriana mpiray dinan\u2019ny Filistinina.\u201d",
        "8": "Hoy anefa i Davida tamin\u2019i Akisy: \u201cFa inona no nataoko, ary inona no hitanao tamin\u2019ny mpanomponao hatramin\u2019ny andro nahatongavako teo anatrehanao ka mandraka androany, no tsy mahazo mandeha miady amin\u2019ny fahavalon\u2019ny mpanjaka tompoko aho?\u201d",
        "9": "Dia hoy ny navalin\u2019i Akisy: \u201cFantatro tokoa fa tsara teo imasoko sahala amin\u2019ny anjelin\u2019Andriamanitra ianao, saingy ireo andrianan\u2019ny Filistinina no niteny hoe: \u2018Aoka izy tsy hiara-miakatra amintsika ho any an\u2019ady.\u2019",
        "10": "Koa mifohaza maraina ianao sy ny mpanompon\u2019ny tomponao izay niaraka taminao, eny, mifohaza raha vao mangiran-dratsy, ka mandehana.\u201d",
        "11": "Koa nifoha maraina i Davida sy ny olony, mba handeha maraina hiverina tany amin\u2019ny tanin\u2019ny Filistinina. Ary ny Filistinina kosa niakatra nankany Jezirela."
    },
    "30": {
        "1": "Rehefa tonga tany Ziklaga i Davida sy ny olony tamin\u2019ny andro fahatelo, dia hitany fa notafihin\u2019ny Amalekita ny faritra atsimo sy Ziklaga. Nasian\u2019izy ireo i Ziklaga ka nodorany,",
        "2": "ary nobaboiny ny vehivavy sy izay rehetra tao an-tan\u00e0na, hatramin\u2019ny kely indrindra ka hatramin\u2019ny lehibe indrindra. Tsy nisy novonoiny ho faty anefa ny olona, fa nentiny fotsiny dia lasa izy ireo nandeha.",
        "3": "Rehefa tonga tao an-tan\u00e0na i Davida sy ny olony, dia efa main\u2019ny afo ny tan\u00e0na ary nisy namabo ny vadin\u2019izy ireo sy ny zanany lahy ary ny zanany vavy.",
        "4": "Dia nidradradradra nitomany i Davida sy ny olona niaraka taminy, ary rehefa tsy nanan-kery hitomaniana intsony izy ireo vao nangina.",
        "5": "Voababo koa ny vadin\u2019i Davida anankiroa, dia i Ahinoama Jezirelita sy Abigaila vadin\u2019i Nabala Karmelita.",
        "6": "Ary ory dia ory i Davida satria nilaza ny hitora-bato azy ny olona. Samy tezitra daholo mantsy izy ireo noho ny amin\u2019ny zanany lahy sy ny zanany vavy. Koa nankahery tena tamin\u2019ny alalan\u2019i Jehovah Andriamaniny i Davida.",
        "7": "Dia hoy i Davida tamin\u2019i Abiatara mpisorona zanak\u2019i Ahimeleka: \u201cMba ento kely et\u1ef3 amiko ny efoda!\u201d Koa nentin\u2019i Abiatara teo amin\u2019i Davida ny efoda.",
        "8": "Ary nanontany an\u2019i Jehovah i Davida hoe: \u201cHanenjika an\u2019ireo mpandroba ve aho? Ho tratrako ve ry zareo?\u201d Dia hoy izy taminy: \u201cMandehana, enjeho, fa tsy maintsy ho tratranao ry zareo, ary hanafaka tokoa ianao.\u201d",
        "9": "Tonga dia niainga i Davida sy ny eninjato lahy niaraka taminy, ka nandeha hatrany amin\u2019ny lohasaha falehan-driakan\u2019i Besora. Ary nijanona teo ny sasany tamin\u2019izy ireo.",
        "10": "Ary notohizin\u2019i Davida sy ny efajato lahy ny fanenjehana an\u2019ireo mpandroba, fa ny roanjato lahy kosa nijanona satria reraka loatra ka tsy afa-niampita ny lohasaha falehan-driakan\u2019i Besora.",
        "11": "Ary nahita lehilahy ejipsianina iray tany ambanivohitra izy ireo. Dia nentiny tany amin\u2019i Davida ralehilahy ka nomeny mofo hohaniny sy rano hosotroiny.",
        "12": "Dia nomeny sombi-mofo vita tamin\u2019ny aviavy noporetina izy, ary koa mofo roa vita tamin\u2019ny voaloboka maina. Koa nihinana ralehilahy ka nody ny ainy. Efa telo andro sy telo alina mantsy izy no tsy nihinan-kanina sady tsy nisotro rano.",
        "13": "Ary hoy i Davida taminy: \u201cAn\u2019iza moa ianao, ary avy aiza?\u201d Dia namaly izy hoe: \u201cEjipsianina aho, andevon\u2019ny lehilahy amalekita iray. Nilaozan\u2019ny tompoko anefa aho satria narary, telo andro lasa izay.",
        "14": "Izahay no nanafika ny faritra atsimon\u2019ny Keretita sy ny tanin\u2019i Joda ary ny faritra atsimon\u2019i Kaleba. Ary nodoranay i Ziklaga.\u201d",
        "15": "Koa hoy i Davida: \u201cAzonao entina midina mankany amin\u2019ireo mpandroba ve aho?\u201d Dia hoy izy: \u201cRaha mianiana amiko amin\u2019ny anaran\u2019Andriamanitra ianao fa tsy hamono ahy ho faty, sady tsy hanolotra ahy eo an-tanan\u2019ny tompoko, dia hoentiko midina mankany amin\u2019ireo mpandroba.\u201d",
        "16": "Koa nentiny nidina tokoa izy, ary indreo ny Amalekita niparitadritaka tetsy sy teroa nanerana an\u2019ilay faritra, sady nihinana sy nisotro ary nanao fety noho ny zava-drehetra nobaboiny tany amin\u2019ny tanin\u2019ny Filistinina sy ny tanin\u2019i Joda.",
        "17": "Ary namely azy ireo i Davida, nanomboka tamin\u2019ny mazava ratsy ka hatramin\u2019ny takariva, mba handringanana azy tanteraka. Ary tsy nisy niangana izy ireo, afa-tsy zatovolahy efajato nitsoaka nitaingina rameva.",
        "18": "Dia avotr\u2019i Davida daholo izay nalain\u2019ny Amalekita, ary nafahany koa ny vadiny roa.",
        "19": "Ary tsy nisy tsy azon\u2019izy ireo izay azy, hatramin\u2019ny kely indrindra ka hatramin\u2019ny lehibe indrindra, na ny zanany lahy na ny zanany vavy na ny zavatra voababo, eny, izay rehetra lasan\u2019ireo mpandroba. Azon\u2019i Davida indray ny zava-drehetra.",
        "20": "Koa nalain\u2019i Davida daholo ny ondry sy ny omby, ka noroahin\u2019ny olony teo alohan\u2019ireo biby fiompiny. Ary hoy izy ireo: \u201cItony ny zavatra nobaboin\u2019i Davida.\u201d",
        "21": "Farany, dia tonga teo amin\u2019ireo roanjato lahy i Davida. Tsy tafaraka taminy mantsy ireo satria reraka loatra, ka nasaina nipetraka teo akaikin\u2019ny lohasaha falehan-driakan\u2019i Besora. Ary nitsena an\u2019i Davida sy ny olona niaraka taminy izy ireo. Nony tonga teo amin\u2019izy ireo i Davida, dia nanontany hoe nanahoana izy ireo.",
        "22": "Nisy olona ratsy fanahy sy tsy manjary anefa tamin\u2019ireo niaraka tamin\u2019i Davida, ka niteny hoe: \u201cTsy nandeha niaraka tamintsika ireo, ka tsy homentsika na inona na inona amin\u2019ny zavatra nobaboina izay navotantsika, afa-tsy ny vady aman-janany ihany. Aoka hoentiny ireny dia aleo izy handeha.\u201d",
        "23": "Hoy anefa i Davida: \u201cAza manao an\u2019izany momba ny zavatra nomen\u2019i Jehovah antsika, ry rahalahiko, fa izy no niaro antsika sy nanolotra teo an-tanantsika an\u2019ireo mpandroba izay nanafika antsika.",
        "24": "Ary iza no hihaino izany teninareo izany? Fa tahaka ny anjaran\u2019izay nidina tany an\u2019ady ihany no ho anjaran\u2019izay nipetraka teo anilan\u2019ny entana. Samy hahazo anjara ny rehetra.\u201d",
        "25": "Nanomboka tamin\u2019izay andro izay, dia napetrany ho fitsipika sy didim-pitsarana ho an\u2019ny Israely izany, mandraka androany.",
        "26": "Rehefa tonga tao Ziklaga i Davida, dia nandefasany tamin\u2019ny zavatra azo babo ireo namany anti-panahin\u2019i Joda, ka hoy izy: \u201cIty misy fanomezana ho fisaorana anareo, avy amin\u2019ny zavatra azo babo tamin\u2019ny fahavalon\u2019i Jehovah.\u201d",
        "27": "Eny, nandefasany ny anti-panahy tany Betela, sy ny tany Ramota any atsimo, sy ny tany Jatira,",
        "28": "sy ny tany Aroera, sy ny tany Sifmota, sy ny tany Estemoa,",
        "29": "sy ny tany Rakala, sy ny tany amin\u2019ireo tan\u00e0nan\u2019ny Jeramelita, sy ny tany amin\u2019ireo tan\u00e0nan\u2019ny Kenita,",
        "30": "sy ny tany Horma, sy ny tany Borasana, sy ny tany Ataka,",
        "31": "sy ny tany Hebrona, ary ny tany amin\u2019ny toerana rehetra efa nalehan\u2019i Davida sy ny olony."
    },
    "31": {
        "1": "Niady tamin\u2019ny Israely ny Filistinina, ary nandositra teo anoloan\u2019izy ireo ny Israelita. Dia niampatrampatra teny amin\u2019ny Tendrombohitra Gilboa ny fatin\u2019ny Israelita.",
        "2": "Ary narahin\u2019ny Filistinina akaiky dia akaiky i Saoly sy ny zanany lahy, ka matin\u2019izy ireo ny zanak\u2019i Saoly, dia i Jonatana sy Abinadaba ary Malkisoa.",
        "3": "Ary nihamafy ny fanafihana an\u2019i Saoly. Farany, dia hitan\u2019ireo mpandefa zana-tsip\u00ecka izy, ka voan\u2019izy ireo ary naratra mafy.",
        "4": "Koa hoy i Saoly tamin\u2019ny mpitondra ny fiadiany: \u201cTsoahy ny sabatrao dia trobahy amin\u2019iny aho, sao ho avy ireo tsy mifora ireo ka hanatrobaka ahy sy hampijalijaly ahy.\u201d Tsy nety anefa ilay mpitondra fiadiana, satria natahotra be. Koa nalain\u2019i Saoly ny sabatra, dia nianjerany.",
        "5": "Nony hitan\u2019ilay mpitondra fiadiana fa maty i Saoly, dia mba nianjerany koa ny sabany ka niara-maty taminy izy.",
        "6": "Dia niara-maty tamin\u2019iny andro iny i Saoly sy ny zanany telo lahy ary ny mpitondra ny fiadiany, eny, ny olony rehetra.",
        "7": "Nony tazan\u2019ny Israelita teny amin\u2019ny faritry ny lemaka iva sy teny amin\u2019ny faritr\u2019i Jordana fa nandositra ny tafiky ny Israely ary maty i Saoly sy ny zanany, dia nandao ny tan\u00e0nany izy ireo ka nandositra. Ary tonga tany ny Filistinina, ka nonina tany.",
        "8": "Rehefa tonga haka an\u2019izay zavatra teny amin\u2019ireo faty ny Filistinina ny ampitson\u2019iny, dia nahita an\u2019i Saoly sy ny zanany telo lahy niampatra teo amin\u2019ny Tendrombohitra Gilboa.",
        "9": "Dia notapahin\u2019izy ireo ny lohan\u2019i Saoly, ary nalainy ny fiadiany. Ary naniraka olona ho any amin\u2019ny tanin\u2019ny Filistinina manodidina izy ireo, hilaza izany tany amin\u2019ireo tranon\u2019ny sampiny sy tamin\u2019ny vahoaka.",
        "10": "Farany, dia napetrany tao amin\u2019ny trano nisy an\u2019ireo sarin\u2019i Astarta ny fiadian\u2019i Saoly, fa ny fatiny kosa nataony teo amin\u2019ny mandan\u2019i Beti-sana.",
        "11": "Ary ren\u2019ny mponin\u2019i Jabesi-gileada izay nataon\u2019ny Filistinina tamin\u2019i Saoly.",
        "12": "Koa niainga avy hatrany ny lehilahy mahery fo rehetra ka nandeha nandritra ny alina. Dia nalain\u2019izy ireo teo amin\u2019ny mandan\u2019i Beti-sana ny fatin\u2019i Saoly sy ny fatin\u2019ny zanany. Ary tonga tany Jabesy izy ireo ka nodorany tany ireo faty.",
        "13": "Avy eo dia nentiny ireo taolam-paty, ka naleviny teo ambanin\u2019ilay hazo tamariska tany Jabesy. Ary nifady hanina fito andro izy ireo."
    },
    "meta": {
        "name": "Samoela Voalohany",
        "order": 8,
        "chapter_number": 31
    }
}