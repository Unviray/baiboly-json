{
    "1": {
        "1": "Nihanatanjaka hatrany ny fanjakan\u2019i Solomona zanak\u2019i Davida, ary nomba azy i Jehovah Andriamaniny, ka nanandratra azy ho avo dia avo.",
        "2": "Ary novorin\u2019i Solomona ny Israely rehetra, dia ny lehiben\u2019ny arivo, sy ny lehiben\u2019ny zato, sy ny mpitsara, sy ny mpiadidy rehetra teo amin\u2019ny Israely manontolo, izany hoe ireo lohan\u2019ny fianakaviambe. *",
        "3": "Dia nankany amin\u2019ilay toerana avo tany Gibeona i Solomona sy ny fiangonana manontolo. Tany mantsy ilay tranolay fihaonana izay an\u2019Andriamanitra, dia ilay naorin\u2019i Mosesy mpanompon\u2019i Jehovah, tany an-tany efitra.",
        "4": "Ny Vata masin\u2019Andriamanitra kosa efa nentin\u2019i Davida niakatra avy tany Kiriata-jearima, ho any amin\u2019ilay toerana nomaniny ho azy io, satria efa nanangana tranolay ho an\u2019ilay Vata izy, tao Jerosalema.",
        "5": "Ary ny alitara varahina nataon\u2019i Bezalila, zanak\u2019i Ory, zanak\u2019i Hora, dia napetraka teo anoloan\u2019ny tranolain\u2019i Jehovah. Ary fanaon\u2019i Solomona sy ny fiangonana ny nankeo amin\u2019ilay alitara mba hanontany an\u2019Andriamanitra.",
        "6": "Dia nanao fanatitra teo i Solomona, teo anatrehan\u2019i Jehovah, teo ambonin\u2019ilay alitara varahina izay an\u2019ny tranolay fihaonana, ka fanatitra dorana niisa arivo no natolony.",
        "7": "Ary Andriamanitra niseho tamin\u2019i Solomona tamin\u2019iny alina iny, ka nilaza taminy hoe: \u201cAngataho izay tianao homeko anao.\u201d",
        "8": "Dia hoy i Solomona tamin\u2019Andriamanitra: \u201cLehibe tokoa ny hatsaram-panahy feno fitiavana nasehonao tamin\u2019i Davida raiko, ary ianao no nanao ahy ho mpanjaka nandimby azy.",
        "9": "Koa ankehitriny, Jehovah Andriamanitra \u00f4, aoka ho tanteraka ny fampanantenana nomenao an\u2019i Davida raiko, fa izaho efa nataonao mpanjakan\u2019ny olona maro be toy ny vovoky ny tany.",
        "10": "Koa omeo fahendrena sy fahalalana aho mba hahaizako hitondra an\u2019ity firenena ity, fa iza moa no afaka hitsara an\u2019izao olonao maro be izao?\u201d",
        "11": "Dia hoy Andriamanitra tamin\u2019i Solomona: \u201cKoa satria izany no irin\u2019ny fonao, ka tsy nangataka harena ianao, na fananana sy voninahitra, na ny ain\u2019izay * mankahala anao, na ny ho lava andro iainana aza, fa fahendrena sy fahalalana no nangatahinao mba hahafahanao hitsara ny vahoakako izay nanaovako anao ho mpanjaka,",
        "12": "dia omena anao ny fahendrena sy ny fahalalana. Ary homeko harena sy fananana ary voninahitra koa ianao. Tsy nisy nanana toy izany ny mpanjaka rehetra talohanao, ary tsy hisy hanana toy izany koa ny any aorianao.\u201d",
        "13": "Koa niala teo anoloan\u2019ny tranolay fihaonana tany amin\u2019ny toerana avo, tany Gibeona, i Solomona ka nankany Jerosalema. Dia nanjaka teo amin\u2019ny Israely izy.",
        "14": "Ary nanangona kalesy sy soavaly fitondra miady i Solomona ka nanjary nanana kalesy efajato sy arivo, sy soavaly fitondra miady roa arivo sy iray alina. Ary nataony tao amin\u2019ny tan\u00e0na fanatobiana kalesy, sy tany akaikin\u2019ny mpanjaka tany Jerosalema ireo.",
        "15": "Ary nataon\u2019ny mpanjaka be dia be toy ny vato ny volafotsy sy ny volamena tany Jerosalema. Ary nataony betsaka toy ny aviavidia any Sefela ny hazo sedera.",
        "16": "Nahazo soavaly nohafarana avy tany Ejipta i Solomona, ka ny mpandraharahan\u2019ny mpanjaka no nasaina nividy ny andian-tsoavaly araka izay vidiny.",
        "17": "Ary nitondra kalesy sy soavaly niakatra avy tany Ejipta izy ireo, ka farantsa volafotsy eninjato no vidin\u2019ny kalesy iray, ary farantsa volafotsy dimampolo amby zato ny soavaly iray. Dia toy izany koa no natao ho an\u2019ny mpanjaka rehetran\u2019ny Hetita sy ireo mpanjakan\u2019i Syria. Tamin\u2019ny alalan\u2019ireny mpandraharahan\u2019ny mpanjaka ireny no nanaovan\u2019izy ireo ny fanafarana."
    },
    "2": {
        "1": "Dia nanome baiko i Solomona fa hatomboka ny fanorenana trano ho an\u2019ny anaran\u2019i Jehovah sy trano ho an\u2019ny mpanjaka.",
        "2": "Koa nanisa olona fito alina izy ho mpitondra entana, ary valo alina ho mpipai-bato eny an-tendrombohitra, ary eninjato sy telo arivo ho mpiandraikitra an\u2019ireo.",
        "3": "Ary nandefa iraka tany amin\u2019i Hirama mpanjakan\u2019i Tyro i Solomona, ka nanao hoe: \u201cEfa nifampiraharaha tamin\u2019i Davida raiko ianao, ka nandefa hazo sedera hanorenany trano hipetrahana.",
        "4": "Hanorina trano ho an\u2019ny anaran\u2019i Jehovah Andriamanitro aho, mba hohamasiniko ho azy, sy handoroana emboka manitra eo anatrehany miaraka amin\u2019ny mofo mifanaingina izay eo mandrakariva, ary mba hanaterana fanatitra dorana amin\u2019ny maraina sy ny takariva, rehefa sabata sy tsinam-bolana ary amin\u2019ny fotoanan\u2019ny fety ho an\u2019i Jehovah Andriamanitray. Hataon\u2019ny Israely mandritra ny fotoana tsy voafetra izany.",
        "5": "Ary lehibe ny trano hataoko, satria lehibe noho ny andriamanitra rehetra ny Andriamanitray.",
        "6": "Iza anefa no hanana hery hanorenana trano ho azy? Ny lanitra, ary ny lanitry ny lanitra aza tsy omby azy, koa zinona moa aho no hanorina trano ho azy? Trano hanolorana setroka ho sorona eo anatrehany ihany no azoko atao.",
        "7": "Koa andefaso olona mahay aho, dia olona havanana amin\u2019ny asa momba ny volamena, volafotsy, varahina, vy, volonondry nolokoana volomparasy somary mena, kofehy mena antitra, kofehy manga, nefa koa havanana amin\u2019ny asa sokitra. Izy no hanampy an\u2019ireo olona mahay efa at\u1ef3 amiko at\u1ef3 amin\u2019ny tanin\u2019i Joda sy eto Jerosalema, dia ireo notendren\u2019i Davida raiko.",
        "8": "Ary andefaso hazo sedera sy zenevrie sy algoma avy any Libanona koa aho, fa fantatro fa havanana amin\u2019ny fikapana ny hazon\u2019i Libanona ny mpanomponao\u2014ary hiaraka amin\u2019ny mpanomponao ny mpanompoko,\u2014",
        "9": "mba hanomanana hazo be dia be ho ahy, satria lehibe ilay trano haoriko ka hampitolagaga.",
        "10": "Ary varimbazaha roa alina kora, sy vary orza roa alina kora, sy divay roa alina bata, ary menaka roa alina bata no homeko ho sakafon\u2019ny mpanomponao izay manangona sy mikapa hazo.\u201d",
        "11": "Dia hoy i Hirama mpanjakan\u2019i Tyro tao amin\u2019ny taratasy nalefany ho an\u2019i Solomona: \u201cTian\u2019i Jehovah ny vahoakany, ka nataony mpanjakan\u2019izy ireo ianao.\u201d",
        "12": "Ary hoy koa i Hirama: \u201cHisaorana anie i Jehovah Andriamanitry ny Israely, ilay nanao ny lanitra sy ny tany, noho ny nanomezany an\u2019i Davida Mpanjaka, zanaka hendry sy malina ary mahira-tsaina, izay hanao trano ho an\u2019i Jehovah sy trano ho an\u2019ny fanjakany!",
        "13": "Koa halefako any aminao ny olona iray mahay sy mahira-tsaina, dia i Hiram-aby,",
        "14": "zanakalahin\u2019ny vehivavy iray taranak\u2019i Dana, fa ny rainy kosa avy any Tyro. Havanana izy amin\u2019ny asa momba ny volamena, volafotsy, varahina, vy, vato, hazo, volonondry volomparasy somary mena, kofehy manga, lamba tena tsara, kofehy mena antitra, nefa koa havanana amin\u2019ny fanaovana sokitra isan-karazany sy ny famoronan-javatra isan-karazany izay ampanaovina azy. Hiara-miasa izy sy ireo olona mahay eo aminao, mbamin\u2019ireo olona mahay notendren\u2019ny rainao, dia i Davida tompoko.",
        "15": "Koa aoka ny tompoko handefa ny varimbazaha sy ny vary orza sy ny menaka ary ny divay izay efa nampanantenainy ny mpanompony.",
        "16": "Izahay kosa hikapa hazo avy any Libanona, araka izay ilainao, ka hanatitra izany any aminao. Hataonay zahatra eny an-dranomasina izany mandra-pahatonga any Jopa, ary ianao no hampiakatra azy any Jerosalema.\u201d",
        "17": "Ary nisain\u2019i Solomona ny lehilahy vahiny rehetra nonina tao amin\u2019ny tanin\u2019ny Israely, taorian\u2019ilay nanisan\u2019i Davida rainy azy ireo. Eninjato sy telo arivo sy dimy alina sy iray hetsy ny isan\u2019izy ireo.",
        "18": "Koa nataony mpitondra entana ny fito alina, ary mpipai-bato eny an-tendrombohitra ny valo alina, ary mpiandraikitra an\u2019ireo olona niasa ny eninjato sy telo arivo."
    },
    "3": {
        "1": "Ary i Solomona nanomboka nanorina ny tranon\u2019i Jehovah tany Jerosalema, teo amin\u2019ny Tendrombohitra Moria, izay nisehoan\u2019i Jehovah tamin\u2019i Davida rainy, dia teo amin\u2019ilay toerana efa nomanin\u2019i Davida teo amin\u2019ny famoloan\u2019i Ornana Jebosita.",
        "2": "Nanomboka nanorina izy tamin\u2019ny andro faharoan\u2019ny volana faharoa, tamin\u2019ny taona fahefatra nanjakany.",
        "3": "Ary toy izao no refin\u2019ny fototra nanorenan\u2019i Solomona ny tranon\u2019Andriamanitra: Enimpolo hakiho ny lavany ary roapolo hakiho ny sakany, araka ny hakiho fandrefesana taloha.",
        "4": "Nifampitohy tamin\u2019ny lavan\u2019ilay trano ny tilikambo fidirana, ka roapolo hakiho ny lavany sady niraikitra tamin\u2019ny sakan\u2019ilay trano, ary roapolo amby zato hakiho ny haavony. Ary nopetahan\u2019i Solomona takela-bolamena tsy misy fangarony ny tao anatiny.",
        "5": "Dia norakofany hazo zenevrie ny efitra lehibe, ary avy eo nopetahany takela-bolamena tsara, ka nasiany sarina hazo palmie sy rojo.",
        "6": "Noravahany vatosoa koa ilay trano. Ary ny volamena dia avy any amin\u2019ny tanin\u2019ny volamena.",
        "7": "Dia nopetahany volamena ny trano, sy ny hazo mitondra ny tafo, sy ny tokonana, sy ny rindrina, ary ny varavarana. Ary nasiany sarina kerobima voasokitra teny amin\u2019ny rindrina.",
        "8": "Dia nataony ny Masina Indrindra, ka roapolo hakiho mitovy amin\u2019ny sakan\u2019ilay trano ny lavany, ary roapolo hakiho koa ny sakany. Ary nopetahany takela-bolamena tsara milanja talenta eninjato, ilay efitra.",
        "9": "Ary sekely volamena dimampolo no lanjan\u2019ireo fantsika. Nopetahany takela-bolamena koa ny efitra tany an-tampon-trano.",
        "10": "Ary nasiany kerobima roa natao sarivongana tao amin\u2019ny Masina Indrindra, ka nopetahany takela-bolamena ireo.",
        "11": "Ary roapolo hakiho ny halavan\u2019ny elatr\u2019ireo kerobima, ka dimy hakiho ny elatra iray nipaka tamin\u2019ny rindrin\u2019ilay efitra, ary dimy hakiho ny elatra ilany nipaka tamin\u2019ny elatry ny kerobima iray.",
        "12": "Ary ny an\u2019ilay kerobima iray, dia dimy hakiho koa ny elany nipaka tamin\u2019ny rindrin\u2019ilay efitra, ary dimy hakiho koa ny elany ilany, nikasika tamin\u2019ny elatr\u2019ilay kerobima iray.",
        "13": "Roapolo hakiho \u00e0ry ny fivelatry ny elatr\u2019ireo kerobima. Ary nijoro tamin\u2019ny tongony izy ireo, nanatrika an\u2019ilay efitra lehibe.",
        "14": "Nataony koa ny ridao, ka kofehy manga sy volonondry nolokoana volomparasy somary mena, sy kofehy mena antitra, ary lamba tena tsara no nanaovany azy. Ary sarina kerobima no natao sorany.",
        "15": "Avy eo izy dia nanao andry roa teo anoloan\u2019ilay trano, ka dimy amby telopolo hakiho ny halavany, ary dimy hakiho ny loha andry tsirairay.",
        "16": "Nanao rojo koa izy, ka napetany teny amin\u2019ny tampon\u2019ireo andry izany. Ary nanao ampongabendanitra zato izy, ka nataony teny amin\u2019ireo rojo ireny.",
        "17": "Ary natsangany teo anoloan\u2019ny tempoly ireo andry, ka ny iray teo ankavanana ary ny iray teo ankavia. Dia nataony hoe Jakina ny anaran\u2019ilay teo ankavanana, ary Boaza ilay teo ankavia."
    },
    "4": {
        "1": "Ary nanao ny alitara varahina izy, ka roapolo hakiho ny lavany, roapolo hakiho ny sakany, ary folo hakiho ny haavony.",
        "2": "Ary nanao fitoeran-drano lehibe, nantsoina hoe ranomasina varahina izy, ka folo hakiho ny savaivony. Boribory ilay izy, ary dimy hakiho ny haavony. Ary tady telopolo hakiho vao nahodidina azy.",
        "3": "Ary nisy haingony miendrika voatango teo ambanin\u2019ny molony manodidina azy, ka voatango folo isaky ny iray hakiho no nanodidina an\u2019ilay ranomasina. Roa andalana ilay haingony miendrika voatango sady niara-narendrika tamin\u2019ilay ranomasina.",
        "4": "Nipetraka teo ambonin\u2019ny omby roa ambin\u2019ny folo ilay izy, ka omby telo nitodika nianavaratra, telo niankandrefana, telo nianatsimo, ary telo niantsinanana. Ilay ranomasina dia teo ambonin\u2019ireo omby ireo, ary nifampiamboho izy rehetra.",
        "5": "Toy ny sakan\u2019ny felatanana ny hatevin\u2019ilay ranomasina. Ary natao sahala amin\u2019ny molotry ny kaopy ny molony, tahaka ny felana lisy. Rano telo arivo bata no zakany.",
        "6": "Nanao koveta folo hisasana koa izy, ka nataony teo ankavanana ny dimy, ary teo ankavia ny dimy. Ao amin\u2019ireo no hanasana izay ampiasaina amin\u2019ny fanatitra dorana, fa ilay ranomasina kosa natao hisasan\u2019ny mpisorona.",
        "7": "Ary nanao fitoeran-jiro volamena izy ka fitoeran-jiro folo mitovy no napetrany tao amin\u2019ny tempoly, dimy teo ankavanana ary dimy teo ankavia.",
        "8": "Nanao latabatra folo koa izy, ka napetrany tao amin\u2019ny tempoly ireo, dimy teo ankavanana ary dimy teo ankavia. Ary nanao vilia baolina volamena zato izy.",
        "9": "Nataony koa ny tokotany ho an\u2019ny mpisorona sy ny tokotany lehibe ary ny vavahadin\u2019ny tokotany. Ary nopetahany takela-barahina ireo vavahady.",
        "10": "Ary ilay ranomasina dia napetrany teo ankavanana, teo atsimoatsinanana.",
        "11": "Farany dia nataon\u2019i Hirama ireo fitoeran-davenona sy lapelina ary vilia baolina. Dia vitan\u2019i Hirama ny asa nataony ho an\u2019i Solomona Mpanjaka, ho an\u2019ny tranon\u2019Andriamanitra.",
        "12": "Izy no nanao ny andry roa sy ny loha andry boribory izay teo an-tampon\u2019ny andry roa, sy ny harato roa nandrakotra ny loha andry boribory roa izay teo an-tampon\u2019ireo andry;",
        "13": "ny ampongabendanitra efajato ho an\u2019ny harato roa, ka ampongabendanitra roa andalana ho an\u2019ny harato tsirairay mba handrakotra ny loha andry boribory roa, izay teo ambonin\u2019ireo andry;",
        "14": "ny kalesy folo sy ny koveta folo teo amboniny;",
        "15": "ny ranomasina iray sy ny omby roa ambin\u2019ny folo teo ambaniny;",
        "16": "ary ny fitoeran-davenona sy ny lapelina sy ny fitrebika sy ny fitaovana rehetra miaraka amin\u2019ireo. Nataon\u2019i Hiram-abivy ho an\u2019i Solomona Mpanjaka ireo, ho an\u2019ny tranon\u2019i Jehovah, ka varahina nokosehina hangirana no nanaovany izany.",
        "17": "Teo amin\u2019ny Faritr\u2019i Jordana, teo amin\u2019ny tany be tanimanga, teo anelanelan\u2019i Sokota sy Zareda, no nandrendrehan\u2019ny mpanjaka azy ireo.",
        "18": "Dia nataon\u2019i Solomona be dia be ireny fitaovana rehetra ireny, satria tsy fantatra intsony izay lanjan\u2019ny varahina.",
        "19": "Ary nataon\u2019i Solomona ny fitaovana rehetra tao amin\u2019ny tranon\u2019Andriamanitra sy ny alitara volamena sy ny latabatra fitoeran\u2019ny mofo aseho,",
        "20": "sy ny fitoeran-jiro sy ny jirony volamena tsy misy fangarony, mba hampirehetina eo anoloan\u2019ny efitra anatiny indrindra, araka ny fitsipika momba izany;",
        "21": "sy ny felan\u2019ny fitoeran-jiro sy ny jiro sy ny fihazonana lahin-jiro, izay samy natao tamin\u2019ny volamena tsara indrindra,",
        "22": "sy ny famonoan-jiro sy ny vilia baolina sy ny kaopy sy ny fitondrana afo izay samy volamena tsy misy fangarony; ary ny fidirana amin\u2019ny trano, izany hoe ny varavarana anatiny mankao amin\u2019ny Masina Indrindra sy ny varavaran\u2019ny tempoly, izay samy volamena koa."
    },
    "5": {
        "1": "Farany, dia vita ny asa rehetra nataon\u2019i Solomona momba ny tranon\u2019i Jehovah, ka nampidiriny tao ireo zavatra efa nohamasinin\u2019i Davida rainy. Ary nataony tao amin\u2019ny fitehirizana zava-tsarobidy tao an-tranon\u2019Andriamanitra ny volafotsy sy ny volamena ary ny fitaovana rehetra.",
        "2": "Dia novorin\u2019i Solomona tany Jerosalema daholo ny anti-panahin\u2019ny Israely sy ny lehibem-poko rehetra ary ny mpiadidy teo amin\u2019ny fianakaviambe teo amin\u2019ny zanak\u2019Israely, mba hampiakatra ny Vata misy ny fifanekena nataon\u2019i Jehovah, avy tany amin\u2019ny Tan\u00e0nan\u2019i Davida, izany hoe Ziona.",
        "3": "Koa nivory tany amin\u2019ny mpanjaka ny olona rehetra teo amin\u2019ny Israely tamin\u2019ny fotoanan\u2019ny fety, tamin\u2019ny volana fahafito.",
        "4": "Dia tonga daholo ny anti-panahin\u2019ny Israely, ary nilanja ilay Vata ny Levita.",
        "5": "Nentin\u2019izy ireo niakatra ilay Vata sy ny tranolay fihaonana ary ny fitaovana masina rehetra tao amin\u2019ny tranolay. Ny Levita mpisorona no nitondra izany niakatra.",
        "6": "Ary nanao sorona ondry sy omby be dia be tsy tambo isaina i Solomona Mpanjaka sy ny vahoakan\u2019Israely manontolo, izay tonga tamin\u2019ilay fotoana nifanaovana taminy teo anoloan\u2019ilay Vata.",
        "7": "Dia nentin\u2019ny mpisorona ilay Vata misy ny fifanekena nataon\u2019i Jehovah, ka nataony teo amin\u2019ny toerany, tao amin\u2019ny efitra anatiny indrindra amin\u2019ilay trano, tao amin\u2019ny Masina Indrindra, teo ambany elatr\u2019ireo kerobima.",
        "8": "Koa nivelatra teo ambonin\u2019ny toerana nisy an\u2019ilay Vata ny elatr\u2019ireo kerobima. Ary nanarona an\u2019ilay Vata sy ireo bao filanjana azy ny kerobima, eny, nanarona azy avy eo ambony.",
        "9": "Lava anefa ireo bao ka tazana ny tendrony raha avy teo amin\u2019ny Masina, teo anoloan\u2019ny efitra anatiny indrindra, fa tsy tazana kosa avy tany ivelany. Ary mbola ao ireo mandraka androany.",
        "10": "Tsy nisy na inona na inona tao anatin\u2019ilay Vata, afa-tsy ireo takela-bato roa napetrak\u2019i Mosesy tao, fony tany Horeba, rehefa nanao fifanekena tamin\u2019ny zanak\u2019Israely i Jehovah, tamin\u2019izy ireo nivoaka avy tany Ejipta.",
        "11": "Dia nivoaka avy tao amin\u2019ny toerana masina ny mpisorona,\u2014fa efa nanamasina ny tenany ny mpisorona rehetra, ka tsy voatery nosokajina araka ny fizarana nisy azy\u2014",
        "12": "sy ny Levita mpihira notarihin\u2019i Asafa sy Hemana sy Jedotona sy ny zanak\u2019izy ireo ary ny rahalahiny, eny, ny Levita notarihin\u2019izy rehetra. Nanao akanjo vita tamin\u2019ny lamba tena tsara izy ireo, sady nitondra kipantsona sy lokanga ary harpa. Ary nitsangana teo atsinanan\u2019ny alitara izy rehetra, niaraka tamin\u2019ny mpisorona roapolo amby zato izay nitsoka trompetra.",
        "13": "Ary raha vao indray niredona hira fiderana sy fisaorana an\u2019i Jehovah ny mpitsoka trompetra sy ny mpihira, eny, raha vao nanandra-peo izy ireo ka nampaneno ny trompetra sy ny kipantsona sy ny zavamaneno ary nidera an\u2019i Jehovah, \u201cfa tsara izy, fa mandrakizay ny hatsaram-panahiny feno fitiavana\u201d, dia feno rahona ny tranon\u2019i Jehovah.",
        "14": "Koa tsy nahajanona hanao ny fanompoany ireo mpisorona noho ny rahona, fa feno ny voninahitr\u2019i Jehovah ny tranon\u2019Andriamanitra."
    },
    "6": {
        "1": "Dia hoy i Solomona: \u201cI Jehovah no efa nilaza fa honina ao amin\u2019ny haizim-pito Izy.",
        "2": "Ary izaho efa nanorina trano fonenana be voninahitra ho anao, dia toerana onenanao mandritra ny fotoana tsy voafetra.\u201d",
        "3": "Dia nitodika ny mpanjaka, ka notsofiny rano ny fiangonan\u2019Israely manontolo, raha mbola nitsangana izy ireo.",
        "4": "Ary hoy i Solomona: \u201cHisaorana anie i Jehovah Andriamanitry ny Israely, fa ny vavany no efa nilaza tamin\u2019i Davida raiko, ary ny tanany no efa nanatanteraka izany! Hoy mantsy Izy:",
        "5": "\u2018Hatramin\u2019ny andro nitondrako ny oloko nivoaka avy tany Ejipta, dia mbola tsy nisy tan\u00e0na nofidiko teo amin\u2019ny foko rehetran\u2019ny Israely, mba hanaovana trano hitoeran\u2019ny anarako. Ary tsy mba nifidy olona ho mpitarika ny Israely oloko aho.",
        "6": "Hifidy an\u2019i Jerosalema anefa aho mba hitoeran\u2019ny anarako, ary hifidy an\u2019i Davida ho mpitarika ny Israely oloko.\u2019",
        "7": "Mba nirin\u2019ny fon\u2019i Davida raiko ny hanorina trano ho an\u2019ny anaran\u2019i Jehovah Andriamanitry ny Israely.",
        "8": "Hoy anefa i Jehovah tamin\u2019i Davida raiko: \u2018Satria nirin\u2019ny fonao ny hanorina trano ho an\u2019ny anarako, dia tsara izany fanirian\u2019ny fonao izany.",
        "9": "Tsy ianao anefa no hanorina ilay trano, fa ny zanaka haterakao no hanorina ilay trano ho an\u2019ny anarako.\u2019",
        "10": "Ary nanatanteraka ny teniny i Jehovah mba hitsanganako handimby an\u2019i Davida raiko sy hipetrahako eo amin\u2019ny seza fiandrianan\u2019ny Israely, araka izay efa nolazain\u2019i Jehovah, sy mba hanaovako trano ho an\u2019ny anaran\u2019i Jehovah Andriamanitry ny Israely,",
        "11": "ary mba hametrahako ao ny Vata misy ny fifanekena nataon\u2019i Jehovah tamin\u2019ny zanak\u2019Israely.\u201d",
        "12": "Dia nitsangana teo anoloan\u2019ny alitaran\u2019i Jehovah i Solomona, teo anatrehan\u2019ny fiangonan\u2019Israely manontolo, ka namelatra ny tanany.",
        "13": "Fa i Solomona efa nanao lampihazo varahina ka nametraka izany teo afovoan\u2019ny tokotany. Dimy hakiho ny lavan\u2019ilay izy, dimy hakiho ny sakany, ary telo hakiho ny haavony. Ary teo ambonin\u2019io izy no nitsangana. Dia nandohalika teo anatrehan\u2019ny fiangonan\u2019Israely manontolo izy, ka namelatra ny tanany ho amin\u2019ny lanitra.",
        "14": "Ary hoy izy: \u201cRy Jehovah Andriamanitry ny Israely \u00f4, tsy misy Andriamanitra tahaka anao any an-danitra na et\u1ef3 an-tany, fa manaja fifanekena ianao, ary maneho hatsaram-panahy feno fitiavana amin\u2019izay manompo anao amin\u2019ny fony manontolo.",
        "15": "Efa notanterahinao tamin\u2019i Davida raiko mpanomponao ny fampanantenana nataonao taminy, ka izay nolazain\u2019ny vavanao dia notanterahin\u2019ny tananao, toy ny amin\u2019izao anio izao.",
        "16": "Koa ankehitriny, ry Jehovah Andriamanitry ny Israely \u00f4, tanteraho amin\u2019i Davida raiko mpanomponao ny fampanantenana nataonao taminy hoe: \u2018Hisy olona avy amin\u2019ny taranakao foana eo anatrehako, dia olona hipetraka eo amin\u2019ny seza fiandrianan\u2019ny Israely, raha mitandrina ny ataony ny taranakao ka manaraka ny lal\u00e0ko, toy ny anarahanao ny sitrapoko.\u2019",
        "17": "Koa ankehitriny, ry Jehovah Andriamanitry ny Israely \u00f4, aoka ho tanteraka ny fampanantenana nataonao tamin\u2019i Davida mpanomponao.",
        "18": "\u201cAndriamanitra anefa ve dia hiara-monina amin\u2019ny olona et\u1ef3 an-tany tokoa? Ny lanitra, eny, ny lanitry ny lanitra aza tsy omby anao, koa mainka fa ity trano naoriko ity!",
        "19": "Mitodiha ka henoy ny vavak\u2019ity mpanomponao sy ny fitalahoany famindram-po, ry Jehovah Andriamanitro \u00f4, mba handrenesanao ny fitalahoana sy ny vavaky ny mpanomponao eto anatrehanao.",
        "20": "Ary aoka ianao hijery an\u2019ity trano ity andro aman\u2019alina, eny, hijery an\u2019ilay toerana nolazainao fa hametrahanao ny anaranao, ka hihaino ny vavaka ataon\u2019ny mpanomponao manandrify an\u2019ity toerana ity.",
        "21": "Henoy ny fitalahoan\u2019ny mpanomponao sy ny Israely olonao, rehefa mivavaka manandrify an\u2019ity toerana ity izy ireo. Ary enga anie ianao hihaino any an-danitra fonenanao, eny, mihainoa ka mamel\u00e0 heloka!",
        "22": "\u201cRaha misy olona manota amin\u2019ny namany, ary asain\u2019ilay namany miozona izy ka mety hihatra aminy tokoa ilay ozona nolazainy, nefa mbola tonga eo anoloan\u2019ny alitaranao ato amin\u2019ity trano ity ihany izy,",
        "23": "dia enga anie ianao hihaino any an-danitra any! Ary manaova zavatra ka tsarao ny mpanomponao, mba hitsingerina eo an-dohan\u2019ny ratsy fanahy ny nataony, ary ambarao ho marina kosa izay marina ka valio araka ny fahamarinany.",
        "24": "\u201cRaha resin\u2019ny fahavalo ny Israely olonao satria nanota taminao, nefa miverina aminao tokoa izy ary midera ny anaranao sy mivavaka ary mitalaho famindram-po eo anatrehanao, ato amin\u2019ity trano ity,",
        "25": "dia enga anie ianao hihaino any an-danitra any, ka mamel\u00e0 ny fahotan\u2019ny Israely olonao, ary ampodio any amin\u2019ny tany nomenao ny razany izy!",
        "26": "\u201cRaha mihidy ny lanitra ka tsy misy orana satria nanota taminao izy ireo, nefa mivavaka manandrify an\u2019ity toerana ity izy, ary midera ny anaranao sady miala amin\u2019ny fahotany, satria tsy nitsahatra nampahory azy ianao,",
        "27": "dia enga anie ianao hihaino any an-danitra any, ka mamel\u00e0 ny fahotan\u2019ny mpanomponao, eny, ny fahotan\u2019ny Israely olonao, satria mampianatra azy ny lalana tsara tokony halehany ianao! Ary andatsaho orana ny taninao izay nomenao ho lovan\u2019ny olonao.",
        "28": "\u201cRaha misy mosary eo amin\u2019ilay tany, na areti-mandringana, na mainan\u2019ny rivotra mahamay sy tratran\u2019ny aretin-javamaniry ny voly, na misy andiam-balala sy kalalao, na misy fahavalo manao fahirano ny olonao ao amin\u2019ny tany misy ny vavahadiny, eny, rehefa mety ho loza na aretina,",
        "29": "ka mivavaka na mitalaho famindram-po ny olona na ny Israely olonao rehetra, satria samy mahalala ny fahoriany sy ny fijaliany ny tsirairay, ka mamelatra ny tanany ho amin\u2019ity trano ity,",
        "30": "dia enga anie ianao hihaino any an-danitra fonenanao, ary mamel\u00e0 heloka ka valio araka ny lalany avy ny tsirairay, satria ianao mahalala ny ao am-pony, fa ianao irery ihany no mahalala tsara ny ao am-pon\u2019ny zanak\u2019olombelona,",
        "31": "mba hatahorany anao ka handehanany amin\u2019ny lalanao amin\u2019ny andro rehetra iainany, eto amin\u2019ity tany nomenao ny razanay ity!",
        "32": "\u201cRaha misy koa vahiny, izay tsy anisan\u2019ny Israely olonao, nefa tonga avy any an-tany lavitra noho ny amin\u2019ny anaranao be voninahitra sy ny tananao mahery ary ny sandrinao nahinjitra, ka tonga mivavaka manandrify an\u2019ity trano ity,",
        "33": "dia enga anie ianao hihaino any an-danitra, any amin\u2019ny fonenanao, ka manaova araka izay rehetra iantsoan\u2019ny vahiny anao, mba hahafantaran\u2019ny firenena rehetra eto an-tany ny anaranao, sy hatahorany anao toy ny atahoran\u2019ny Israely olonao anao, ary hahafantarany fa ny anaranao no efa nantsoina teto amin\u2019ity trano naoriko ity!",
        "34": "\u201cRaha mivoaka hiady amin\u2019ny fahavalony ny olonao, any amin\u2019ny lalana andefasanao azy, ary mivavaka aminao manandrify an\u2019ity tan\u00e0na nofidinao ity sy ny trano naoriko ho an\u2019ny anaranao,",
        "35": "dia henoy any an-danitra any ny vavaka ataony sy ny fitalahoany famindram-po, ka omeo rariny izy.",
        "36": "\u201cRaha manota aminao izy, fa tsy misy olombelona tsy manota, ka tezitra mafy aminy ianao ary avelanao ho azon\u2019ny fahavalo izy, ka entin\u2019ny mpamabo azy any an-tany lavitra na akaiky,",
        "37": "ary tonga saina izy any amin\u2019ny tany nitondrana azy ho babo, ka miverina aminao sy mitalaho famindram-po aminao any amin\u2019ilay tany nitondrana azy ho babo, ary manao hoe: \u2018Efa nanota sy diso izahay ary nanao ratsy\u2019,",
        "38": "ary miverina aminao amin\u2019ny fony manontolo sy ny heriny manontolo izy, any amin\u2019ny tany izay nitondran\u2019ny mpamabo azy, ary mivavaka aminao manandrify ny taniny izay nomenao ny razany, eny, ny tan\u00e0na nofidinao sy ny trano naoriko ho an\u2019ny anaranao,",
        "39": "dia henoy any an-danitra, any amin\u2019ny fonenanao, ny vavaka ataony sy ny fitalahoany famindram-po, ka omeo rariny izy ary mamel\u00e0 ny heloky ny olonao izay nanota taminao.",
        "40": "\u201cAry ankehitriny Andriamanitro \u00f4, aoka re ny masonao mba hijery e, ary aoka ny sofinao mba hihaino tsara ny vavaka atao momba an\u2019ity toerana ity.",
        "41": "Koa mitsang\u00e0na mankao amin\u2019ny fitsaharanao, ry Jehovah Andriamanitra \u00f4, dia ianao sy ny Vata Masin\u2019ny herinao. Aoka hitafy famonjena ny mpisoronao, ry Jehovah Andriamanitra \u00f4, ary aoka hifaly amin\u2019ny zava-tsoa ny olona tsy mivadika aminao.",
        "42": "Aza lavina ny voahosotrao, ry Jehovah Andriamanitra \u00f4! Mba tsarovy ny hatsaram-panahy feno fitiavana nasehonao tamin\u2019i Davida mpanomponao.\u201d"
    },
    "7": {
        "1": "Raha vao nifarana ny vavak\u2019i Solomona, dia nisy afo nilatsaka avy tany an-danitra nandevona ny fanatitra dorana sy ny sorona. Ary nameno an\u2019ilay trano ny voninahitr\u2019i Jehovah.",
        "2": "Koa tsy afaka niditra tao an-tranon\u2019i Jehovah ny mpisorona, satria feno ny voninahitr\u2019i Jehovah ilay tranon\u2019i Jehovah.",
        "3": "Ary hitan\u2019ny zanak\u2019Israely rehetra ilay afo nilatsaka sy ny voninahitr\u2019i Jehovah teo amin\u2019ilay trano, ka avy hatrany izy ireo dia niondrika tamin\u2019ny tany sy niankohoka teo amin\u2019ilay tokotany vato sady nisaotra an\u2019i Jehovah, \u201cfa tsara izy, fa mandrakizay ny hatsaram-panahiny feno fitiavana.\u201d",
        "4": "Ary nanolotra sorona teo anatrehan\u2019i Jehovah ny mpanjaka sy ny vahoaka manontolo.",
        "5": "Omby roa arivo sy roa alina, ary ondry roa alina sy iray hetsy no natolotr\u2019i Solomona Mpanjaka ho sorona. Koa notokanan\u2019ny mpanjaka sy ny vahoaka manontolo ny tranon\u2019Andriamanitra.",
        "6": "Dia samy nijoro teo amin\u2019ny toerana tokony hisy azy avy ny mpisorona sy ny Levita nitondra zavamaneno hanaovana hira ho an\u2019i Jehovah. Namboarin\u2019i Davida Mpanjaka ireny zavamaneno ireny mba hanaovana hira fisaorana an\u2019i Jehovah hoe \u201cmandrakizay ny hatsaram-panahiny feno fitiavana\u201d, isaky ny manao hira fiderana amin\u2019ny alalan\u2019izy ireo i Davida. Ary nampaneno mafy ny trompetra teo anoloan\u2019izy ireo ny mpisorona, raha mbola nitsangana ny Israelita rehetra.",
        "7": "Dia nohamasinin\u2019i Solomona ny afovoan\u2019ny tokotany teo anoloan\u2019ny tranon\u2019i Jehovah, satria teo no nanolorany ny sorona dorana sy ny tavin\u2019ny sorona iombonana. Tsy antonona teo amin\u2019ilay alitara varahina nataon\u2019i Solomona mantsy ny sorona dorana sy ny fanatitra varimbazaha ary ny tavin\u2019ireo sorona.",
        "8": "Ary nanao fety nandritra ny fito andro i Solomona sy ny Israely rehetra tamin\u2019izay, dia fiangonana lehibe avy any amin\u2019ny sisin\u2019ny faritr\u2019i Hamata ka hatrany amin\u2019ny lohasaha falehan-driakan\u2019i Ejipta.",
        "9": "Nanao fivoriambe nanetriketrika izy ireo ny andro fahavalo, satria naharitra fito andro ny fitokanana ny alitara ary fito andro koa ilay fety.",
        "10": "Ary tamin\u2019ny andro fahatelo amby roapolon\u2019ny volana fahafito, dia nalefany nody ny vahoaka. Faly sy ravoravo tokoa izy ireo noho ny soa nataon\u2019i Jehovah tamin\u2019i Davida sy Solomona ary ny Israely olony.",
        "11": "Koa vitan\u2019i Solomona ny tranon\u2019i Jehovah sy ny tranon\u2019ny mpanjaka, ary tontosan\u2019i Solomona avokoa izay rehetra tao am-pony momba ny tranon\u2019i Jehovah sy ny tranony.",
        "12": "Ary niseho tamin\u2019i Solomona i Jehovah nandritra ny alina, ka nilaza hoe: \u201cEfa reko ny vavakao, ary efa nofidiko ho ahy ity toerana ity mba ho trano fanaovana sorona.",
        "13": "Raha manidy ny lanitra aho ka tsy misy orana latsaka, na mandidy ny valala mba hihinana ny zavamaniry eo amin\u2019ny tany, na mandefa areti-mandringana hamely ny oloko,",
        "14": "nefa manetry tena ny oloko izay antsoina amin\u2019ny anarako, ka mivavaka sy mitady ahy ary miala amin\u2019ny lalan-dratsiny, dia hihaino any an-danitra aho ka hamela ny fahotany ary hanasitrana ny taniny.",
        "15": "Koa ankehitriny dia hijery tokoa ny masoko ary ny sofiko hihaino tsara ny vavaka atao eto amin\u2019ity toerana ity.",
        "16": "Ary mifidy sy manamasina ity trano ity aho mba hitoeran\u2019ny anarako mandritra ny fotoana tsy voafetra, ary ho ao foana ny masoko sy ny foko.",
        "17": "\u201cRaha manompo ahy toy ny nanompoan\u2019i Davida rainao ianao, ka manao izay rehetra andidiako anao ary mitandrina ny fitsipiko sy ny didim-pitsarako,",
        "18": "dia hataoko mafy orina koa ny seza fiandrianan\u2019ny fanjakanao, araka ny fifanekena nataoko tamin\u2019i Davida rainao hoe: \u2018Hisy olona avy amin\u2019ny taranakao foana hitondra eo amin\u2019ny Israely.\u2019",
        "19": "Fa raha miala amiko kosa ianareo, ka mahafoy ny lal\u00e0na sy didy nomeko anareo, ary mandeha manompo andriamani-kafa sy miankohoka eo anatrehan\u2019ireny,",
        "20": "dia hongotako tsy ho eo amin\u2019ny tany nomeko anareo ianareo. Ary hariako tsy ho eo anatrehako ity trano nohamasiniko ho an\u2019ny anarako ity, sady hataoko teny fanarabiana sy teny fanesoana eo amin\u2019ny firenena rehetra.",
        "21": "Ho lasa korontam-bato miavosa ity trano ity, ka hidan\u00e0ka izay rehetra mandalo eo ary hiteny hoe: \u2018Fa naninona \u00e0ry no dia nataon\u2019i Jehovah hoatr\u2019izao ity tany sy trano ity?\u2019",
        "22": "Dia hisy hilaza hoe: \u2018Noho izy ireo nahafoy an\u2019i Jehovah Andriamanitry ny razany, izay nitondra azy nivoaka avy tany Ejipta, ary nifikitra tamin\u2019andriamani-kafa ka niankohoka teo anatrehan\u2019ireny sady nanompo azy. Izany no nahatonga Azy hamely azy ireo tamin\u2019izao loza rehetra izao.\u2019\u201d"
    },
    "8": {
        "1": "Rehefa tapitra ny roapolo taona nanorenan\u2019i Solomona ny tranon\u2019i Jehovah sy ny tranony,",
        "2": "dia naoriny indray ireo tan\u00e0na nomen\u2019i Hirama azy, ka namponeniny tao ny zanak\u2019Israely.",
        "3": "Ary nankany Hamata-zoba i Solomona ka naharesy azy.",
        "4": "Dia naoriny indray i Tadmora tany an-tany efitra, sy ny tan\u00e0na rehetra fitehirizana entana sy vokatra, izay naoriny tany Hamata.",
        "5": "Ary naoriny i Beti-horona Ambony sy Beti-horona Ambany, izay samy tan\u00e0na voaro mafy misy manda sy vavahady misy bara hidiny.",
        "6": "Naoriny koa i Baleta sy ny tan\u00e0na rehetra fitehirizana entana sy vokatra, izay lasan\u2019i Solomona, mbamin\u2019ny tan\u00e0na fanatobiana kalesy sy ny tan\u00e0nan\u2019ny mpitaingin-tsoavaly. Ary nataon\u2019i Solomona izay zavatra tsara rehetra niriny haorina tao Jerosalema sy Libanona ary nanerana ny tany nanjakany.",
        "7": "Ary mbola nisy sisa tavela ny Hetita sy ny Amorita sy ny Perizita sy ny Hivita ary ny Jebosita, izay samy tsy anisan\u2019ny Israely,",
        "8": "ka ny taranak\u2019ireny, izay tsy voaringan\u2019ny zanak\u2019Israely fa mbola tavela teo amin\u2019ilay tany, no nampanantsoin\u2019i Solomona hanao asa an-terivozona, mandraka androany.",
        "9": "Tsy nisy tamin\u2019ny zanak\u2019Israely anefa nataon\u2019i Solomona andevo mba hanao ny asany. Fa izy ireo kosa dia miaramila mpiady sy lehiben\u2019ny manamboninahitra lefitra, sy lehiben\u2019ny mpitondra kalesiny ary lehiben\u2019ny mpitaingin-tsoavaly.",
        "10": "Ary dimampolo sy roanjato ny mpiadidy ny lehibem-paritra nananan\u2019i Solomona Mpanjaka, dia ireo lehiben\u2019ny mpiasa.",
        "11": "Ary nentin\u2019i Solomona niakatra avy tao amin\u2019ny Tan\u00e0nan\u2019i Davida ny zanakavavin\u2019i Farao, ho any amin\u2019ilay trano naoriny ho azy, fa hoy izy: \u201cTsy tokony hipetraka ao an-tranon\u2019i Davida mpanjakan\u2019ny Israely izy, na dia vadiko aza, satria masina ny toerana nidiran\u2019ny Vata masin\u2019i Jehovah.\u201d",
        "12": "Tamin\u2019izay i Solomona no nanolotra sorona dorana ho an\u2019i Jehovah teo amin\u2019ny alitaran\u2019i Jehovah, izay naoriny teo anoloan\u2019ny tilikambo fidirana.",
        "13": "Nanao izany izy, araka izay tokony hatao isan\u2019andro momba ireo fanatitra nandidian\u2019i Mosesy hatao amin\u2019ny sabata sy ny tsinam-bolana ary ny fety intelo isan-taona, dia ny fetin\u2019ny mofo tsy misy lalivay, sy ny fetin\u2019ireo herinandro, ary ny fetin\u2019ny trano rantsankazo.",
        "14": "Ary notendreny ho amin\u2019ny fanompoany ireo mpisorona araka ny fizarany avy, nifanaraka tamin\u2019ny fitsipik\u2019i Davida rainy. Ny Levita dia notendreny ho amin\u2019ny toerana tokony hisy azy avy, mba hidera sy hanompo eo anoloan\u2019ny mpisorona araka izay tokony hatao isan\u2019andro. Ary notendreny teny amin\u2019ny vavahady samy hafa kosa ny mpiandry vavahady, araka ny fizarana nisy azy avy. Izany rehetra izany no nandidian\u2019i Davida, lehilahin\u2019Andriamanitra.",
        "15": "Ary tsy nialan\u2019izy ireo ny didin\u2019ny mpanjaka ho an\u2019ny mpisorona sy ny Levita, eny, ny didy nomeny momba ny zava-drehetra sy momba ny tahiry.",
        "16": "Koa tontosa tsara avokoa ny asan\u2019i Solomona, nanomboka tamin\u2019ny andro nandatsahana ny fototry ny tranon\u2019i Jehovah ka mandra-pahavitany. Dia vita tanteraka ny tranon\u2019i Jehovah.",
        "17": "Tamin\u2019izay i Solomona no nankany Eziona-gebera sy Elota teny amoron-tsiraka, tany Edoma.",
        "18": "Naniraka ny mpanompony i Hirama mba handefa sambo sy mpanompo nahay ranomasina, tany amin\u2019i Solomona. Niaraka tamin\u2019ny mpanompon\u2019i Solomona nankany Ofira ireo, ka naka talenta volamena dimampolo sy efajato, ary nitondra izany tany amin\u2019i Solomona Mpanjaka."
    },
    "9": {
        "1": "Nahare ny lazan\u2019i Solomona ny mpanjakavavin\u2019i Sheba, ka nankany Jerosalema mba hitsapa azy amin\u2019ny fanontaniana saro-baliana. Dia tonga tany izy sy ny mpanotrona maro be, narahin\u2019ny rameva nitondra menaka balsama sy volamena be dia be ary vatosoa. Ary nankao amin\u2019i Solomona izy, ka nilaza taminy izay rehetra tao am-pony.",
        "2": "Ary voavalin\u2019i Solomona izay rehetra nanontaniany. Tsy nisy tsy voavalin\u2019i Solomona izany, satria tsy nisy niafina taminy ny zava-drehetra.",
        "3": "Rehefa hitan\u2019ilay mpanjakavavin\u2019i Sheba ny fahendren\u2019i Solomona sy ny trano naoriny,",
        "4": "sy ny sakafo teo an-databany, sy ny fomba nametrahana an\u2019ireo mpanompony, sy ny fomba fiasan\u2019ireo mpandroso sakafo sy ny fitafian\u2019ireo, sy ny fomba fiasan\u2019ireo mpandroso zava-pisotro sy ny fitafian\u2019ireo, ary ny sorona dorana izay natolony tsy tapaka tao an-tranon\u2019i Jehovah, dia tena talanjona izy.",
        "5": "Koa hoy izy tamin\u2019ny mpanjaka: \u201cMarina tokoa ny zavatra reko tany amin\u2019ny taniko momba anao sy ny fahendrenao.",
        "6": "Tsy nino ny tenin\u2019ny olona aho raha tsy tonga tat\u1ef3, ka ny masoko mihitsy no nahita. Fa hay na ny antsasaky ny fahendrenao aza tsy nolazaina tamiko! Mihoatra lavitra noho izay reko ny zavatra hitako momba anao.",
        "7": "Sambatra ny olonao, ary sambatra ireto mpanomponao ireto, izay eto anatrehanao mandrakariva ka mandre ny fahendrenao!",
        "8": "Hisaorana anie i Jehovah Andriamanitrao izay nankasitraka anao ka nametraka anao eo amin\u2019ny seza fiandrianany, mba ho mpanjaka ho an\u2019i Jehovah Andriamanitrao! Tian\u2019Andriamanitrao ny Israely sady tiany haharitra mandritra ny fotoana tsy voafetra, ka notendreny ho mpanjakan\u2019izy ireo ianao, mba hampihatra didim-pitsarana sy rariny.\u201d",
        "9": "Dia nomen\u2019ilay mpanjakavavy talenta volamena roapolo amby zato ny mpanjaka, ary koa menaka balsama be dia be sy vatosoa. Ary betsaka tsy nisy toy izany ny menaka balsama nomen\u2019ny mpanjakavavin\u2019i Sheba an\u2019i Solomona Mpanjaka.",
        "10": "Nitondra hazo algoma sy vatosoa koa ny mpanompon\u2019i Hirama sy ny mpanompon\u2019i Solomona, izay nitondra volamena avy any Ofira.",
        "11": "Ary ny hazo algoma dia nanaovan\u2019ny mpanjaka tohatra ho an\u2019ny tranon\u2019i Jehovah sy ho an\u2019ny tranon\u2019ny mpanjaka, ary harpa sy lokanga ho an\u2019ny mpihira. Mbola tsy nahitana toy izany teo amin\u2019ny tanin\u2019i Joda hatramin\u2019izay.",
        "12": "Nomen\u2019i Solomona Mpanjaka ho an\u2019ny mpanjakavavin\u2019i Sheba izay rehetra nahafinaritra an-dravehivavy ka nangatahiny. Izany dia fanampin\u2019izay efa nomeny ho setrin\u2019izay nentin-dravehivavy ho an\u2019ny mpanjaka. Dia niverina nody tany amin\u2019ny taniny ravehivavy sy ny mpanompony.",
        "13": "Ary ny lanjan\u2019ny volamena tonga tany amin\u2019i Solomona tao anatin\u2019ny herintaona dia talenta volamena enina amby enimpolo sy eninjato,",
        "14": "ankoatra an\u2019izay nentin\u2019ny mpivaro-mandeha sy ny mpandraharaha. Nitondra volafotsy sy volamena ho an\u2019i Solomona koa, ny mpanjaka rehetran\u2019ny Arabo sy ireo governoran\u2019ilay tany.",
        "15": "Ary nanao ampinga lehibe roanjato tamin\u2019ny volamena misy fangarony i Solomona Mpanjaka, ka sekely volamena eninjato misy fangarony no nandrakofany ny ampinga lehibe tsirairay.",
        "16": "Nanao ampinga kely telonjato tamin\u2019ny volamena misy fangarony koa izy, ka volamena telo mina no nandrakofany ny ampinga kely tsirairay. Dia napetrany tao amin\u2019ny Trano Alan\u2019i Libanona ireo.",
        "17": "Nanao seza fiandrianana ivoara lehibe koa ny mpanjaka, ary nopetahany takela-bolamena tsy misy fangarony izy io.",
        "18": "Nisy zanatohatra enina nankeo amin\u2019ilay seza fiandrianana ary nisy fitoeran-tongotra volamena koa teo, ka samy niraikitra tamin\u2019ilay seza ireo. Ary nasiany fitoeran-tanana teo amin\u2019ny andaniny roa amin\u2019ilay seza, ary nasiany liona iray avy nitsangana teo anilan\u2019ireo fitoeran-tanana.",
        "19": "Nisy liona roa ambin\u2019ny folo koa teo amin\u2019ireo zanatohatra enina, ka enina avy no teo amin\u2019ny andaniny roa. Tsy nisy mihitsy fanjakana nanao seza fiandrianana toy izany.",
        "20": "Volamena daholo ny kaopin\u2019i Solomona Mpanjaka. Volamena tsy misy fangarony ny fitaovana rehetra tao amin\u2019ny Trano Alan\u2019i Libanona. Tsy nisy mihitsy zavatra vita tamin\u2019ny volafotsy, satria noheverina ho tsinontsinona ny volafotsy tamin\u2019ny andron\u2019i Solomona.",
        "21": "Nankany Tarsisy niaraka tamin\u2019ny mpanompon\u2019i Hirama mantsy ny sambon\u2019ny mpanjaka, ary tonga isaky ny telo taona koa ireo sambon\u2019i Tarsisy, izay nitondra volamena sy volafotsy sy ivoara sy rajako ary vorombola.",
        "22": "Koa nanan-karena sy hendry noho ny mpanjaka rehetra teto an-tany i Solomona Mpanjaka.",
        "23": "Ary te hihaona taminy ny mpanjaka rehetra teto an-tany, mba hihaino ny fahendrena nataon\u2019Andriamanitra tao am-pony.",
        "24": "Samy nitondra an\u2019ireto fanomezana ireto izy ireo isan-taona: Zavatra vita tamin\u2019ny volafotsy sy volamena, fitafiana, fiadiana, menaka balsama, ary soavaly sy ramole.",
        "25": "Ary nanjary nanana tranon-tsoavaly efatra arivo i Solomona, sady nanana kalesy, sy soavaly fitondra miady roa arivo sy iray alina. Ary nataony tao amin\u2019ny tan\u00e0na fanatobiana kalesy, sy tany akaikin\u2019ny mpanjaka tany Jerosalema ireo.",
        "26": "Izy no nifehy ny mpanjaka rehetra nanomboka tany amin\u2019ny Renirano ka hatrany amin\u2019ny tanin\u2019ny Filistinina sy ny sisin-tanin\u2019i Ejipta.",
        "27": "Ary nataon\u2019ny mpanjaka be dia be toy ny vato ny volafotsy tany Jerosalema. Ary nataony betsaka toy ny aviavidia any Sefela ny hazo sedera.",
        "28": "Nisy olona koa nitondra soavaly ho an\u2019i Solomona avy any Ejipta sy avy any amin\u2019ny tany hafa rehetra.",
        "29": "Ary ny sisa amin\u2019ny tantaran\u2019i Solomona, na ny voalohany na ny farany, moa ve izany tsy efa voarakitra ao amin\u2019izay nosoratan\u2019i Natana mpaminany sy ny faminanian\u2019i Ahia Silonita, ary ao amin\u2019ny boky mirakitra ny fahitan\u2019i Ido mpahita momba an\u2019i Jeroboama zanak\u2019i Nebata?",
        "30": "Ary efapolo taona no nanjakan\u2019i Solomona tany Jerosalema, teo amin\u2019ny Israely rehetra.",
        "31": "Nodimandry any amin\u2019ny razany izy tamin\u2019ny farany, ka nalevina tao amin\u2019ny Tan\u00e0nan\u2019i Davida rainy. Ary i Rehoboama zanany no nanjaka nandimby azy."
    },
    "10": {
        "1": "Nankany Sekema i Rehoboama, satria tany no nalehan\u2019ny Israelita rehetra mba hanao azy ho mpanjaka.",
        "2": "Raha vao ren\u2019i Jeroboama zanak\u2019i Nebata izany, raha mbola tany Ejipta izy\u2014fa nandositra tany izy noho ny amin\u2019i Solomona Mpanjaka\u2014dia niverina haingana avy tany Ejipta izy.",
        "3": "Dia nampiantso azy ny olona. Koa tonga i Jeroboama sy ny Israely rehetra, ka niteny tamin\u2019i Rehoboama hoe:",
        "4": "\u201cNampitondra zioga mavesatra anay ny rainao. Koa mba hamaivano ny fanompoana mafy nampanaovin-drainao sy ny zioga mavesatra nampitondrainy anay, dia hanompo anao izahay.\u201d",
        "5": "Dia hoy izy tamin\u2019ireo: \u201cMiverena \u00e0ry at\u1ef3 amiko rehefa afaka telo andro.\u201d Koa lasa ny olona.",
        "6": "Ary i Rehoboama Mpanjaka naka hevitra tamin\u2019ireo zokiolona, izay mpanolo-tsaina an\u2019i Solomona rainy fony fahavelony, ka niteny hoe: \u201cInona no havaly ny vahoaka, araka ny hevitrareo?\u201d",
        "7": "Koa hoy ireo zokiolona taminy: \u201cRaha tsara fanahy amin\u2019ny vahoaka ianao ary manao izay hahazoana ny fony, ka manao teny mahafinaritra azy, dia hanompo anao foana izy.\u201d",
        "8": "Tsy nanaiky ny soso-kevitr\u2019ireo zokiolona anefa izy, fa naka hevitra tamin\u2019ireo tovolahy niaraka lehibe taminy, izay mpanolo-tsaina azy.",
        "9": "Hoy izy tamin\u2019ireo: \u201cInona no soso-kevitra omenareo mba havalintsika ny vahoaka? Niteny tamiko mantsy ry zareo hoe: \u2018Mba hamaivano ny zioga nampitondrain\u2019ny rainao anay.\u2019\u201d",
        "10": "Koa hoy ireo tovolahy niaraka lehibe taminy: \u201cNa dia nilaza taminao aza ny vahoaka hoe: \u2018Nampitondra zioga mavesatra anay ny rainao, fa ianao kosa tokony hanamaivana izany\u2019, dia izao lazaina aminy: \u2018Ho lehibe noho ny andilan\u2019ny raiko ny ankikeliko.",
        "11": "Nampitondra zioga mavesatra anareo ny raiko, fa izaho kosa vao mainka hampitombo ny zioganareo. Nanafay anareo tamin\u2019ny karavasy tsotra ny raiko, fa izaho kosa hanafay anareo amin\u2019ny karavasy misy zava-maranitra.\u2019\u201d",
        "12": "Dia nankany amin\u2019i Rehoboama i Jeroboama sy ny olona rehetra, tamin\u2019ny andro fahatelo, araka ny tenin\u2019ny mpanjaka hoe: \u201cMiverena at\u1ef3 amiko amin\u2019ny andro fahatelo.\u201d",
        "13": "Teny henjana anefa no navalin\u2019i Rehoboama Mpanjaka azy ireo, fa tsy noraisiny ny soso-kevitr\u2019ireo zokiolona.",
        "14": "Nanaraka ny soso-kevitr\u2019ireo tovolahy izy, ka nilaza hoe: \u201cVao mainka hataoko mavesatra ny zioganareo, ary hampitomboiko. Nanafay anareo tamin\u2019ny karavasy tsotra ny raiko, fa izaho kosa hanafay anareo amin\u2019ny karavasy misy zava-maranitra.\u201d",
        "15": "Koa tsy nohenoin\u2019ny mpanjaka ny vahoaka. I Jehovah Andriamanitra mantsy no nahatonga izany mba hanatanterahany ny teny nolazainy tamin\u2019i Jeroboama zanak\u2019i Nebata, tamin\u2019ny alalan\u2019i Ahia Silonita.",
        "16": "Koa satria tsy nohenoin\u2019ny mpanjaka ny vahoakan\u2019Israely manontolo, dia hoy ny navalin\u2019izy ireo: \u201cInona moa no mba anjaranay amin\u2019i Davida? Tsy misy lovanay ange ao amin\u2019ny zanak\u2019i Jese e! Samia mankany amin\u2019ny andriamaniny avy, ry Israely \u00f4! Karakarao amin\u2019izay ny taranakao, ry Davida \u00f4!\u201d Dia nody tany amin\u2019ny tranolainy avy ny Israely rehetra.",
        "17": "Ny zanak\u2019Israely izay nonina tany amin\u2019ireo tan\u00e0nan\u2019i Joda ihany no mbola nanjakan\u2019i Rehoboama.",
        "18": "Tat\u1ef3 aoriana, dia nirahin\u2019i Rehoboama Mpanjaka i Hadorama, izay niandraikitra an\u2019ireo voantso hanao fanompoana. Nitora-bato azy anefa ny zanak\u2019Israely, ka maty izy. I Rehoboama Mpanjaka kosa tafakatra tao anaty kalesiny, ka nandositra tany Jerosalema.",
        "19": "Ary mbola mikomy amin\u2019ny taranak\u2019i Davida ny Israelita mandraka androany."
    },
    "11": {
        "1": "Vao tonga tany Jerosalema i Rehoboama, dia namory ny taranak\u2019i Joda sy Benjamina, izany hoe vatan-dehilahy mpiady voafantina valo alina sy iray hetsy. Namory azy ireo hiady tamin\u2019ny Israely izy, mba hahazoana indray ny fanjakana.",
        "2": "Dia tonga tamin\u2019i Semaia, lehilahin\u2019Andriamanitra, ny tenin\u2019i Jehovah, nanao hoe:",
        "3": "\u201cLazao amin\u2019i Rehoboama zanak\u2019i Solomona mpanjakan\u2019ny Joda, ary amin\u2019ny Israely rehetra any Joda sy Benjamina hoe:",
        "4": "\u2018Izao no nolazain\u2019i Jehovah: \u201cAza miakatra hiady amin\u2019ny rahalahinareo, fa samia mody any an-tranony avy. Fa izaho no nahatonga izao zavatra izao.\u201d\u2019\u201d Dia nankat\u00f2 ny tenin\u2019i Jehovah izy ireo, ka nody fa tsy nanafika an\u2019i Jeroboama.",
        "5": "Koa nonina tao Jerosalema i Rehoboama, ary nanorina tan\u00e0na voaro mafy tany Joda.",
        "6": "Dia naoriny indray i Betlehema, Etama, Tekoa,",
        "7": "Beti-zora, Soko, Adolama,",
        "8": "Gata, Maresa, Zifa,",
        "9": "Adoraima, Lakisy, Azeka,",
        "10": "Zora, Aialona ary Hebrona, izay samy tan\u00e0na voaro mafy tany Joda sy Benjamina.",
        "11": "Nohamafisiny koa ny fiarovana an\u2019ireo toerana voaro mafy, ary nametrahany mpitarika tany, sady nasiany tahirin-tsakafo sy menaka ary divay.",
        "12": "Nasiany ampinga lehibe sy lefona koa tany amin\u2019ireo tan\u00e0na hafa rehetra, ary nohamafisiny tsara ireny tan\u00e0na ireny. Dia nijanona ho fananany ny Joda sy Benjamina.",
        "13": "Ary niala tany amin\u2019ny faritra rehetra nisy azy ny mpisorona sy ny Levita nanerana an\u2019i Israely, ka niandany tamin\u2019i Rehoboama.",
        "14": "Fa nandao ny kijanany sy ny fananany ny Levita, ka nankany Joda sy Jerosalema satria nesorin\u2019i Jeroboama sy ny zanany tsy ho mpisoron\u2019i Jehovah izy ireo.",
        "15": "Nanendry mpisorona ho eny amin\u2019ireo toerana avo mantsy i Jeroboama, mba hanompo an\u2019ireo demonia miendrika osy sy ireo zanak\u2019omby nataony.",
        "16": "Nisy olona avy tamin\u2019ny foko rehetran\u2019ny Israely koa nanaraka an\u2019ireo Levita. Nitady an\u2019i Jehovah Andriamanitry ny Israely tamin\u2019ny fony manontolo izy ireo, ka nankany Jerosalema mba hanao sorona ho an\u2019i Jehovah Andriamanitry ny razany.",
        "17": "Koa nanamafy orina ny fanjakan\u2019ny Joda izy ireo sady nanohana an\u2019i Rehoboama zanak\u2019i Solomona nandritra ny telo taona. Nanao hoatran\u2019izay nataon\u2019i Davida sy Solomona mantsy izy ireo nandritra ireo telo taona ireo.",
        "18": "Ary naka vady an\u2019i Mahalota i Rehoboama. I Mahalota dia zanakavavin\u2019i Jerimota zanak\u2019i Davida, sy Abihaila zanakavavin\u2019i Eliaba, zanak\u2019i Jese.",
        "19": "Nitera-dahy taminy izy, dia i Jeosy sy Semaria ary Zahama.",
        "20": "Dia nalain\u2019i Rehoboama ho vadiny koa i Maka zafikelin\u2019i Absaloma, ka niterahany an\u2019i Abia sy Atahy sy Ziza ary Selomita.",
        "21": "Ary tian\u2019i Rehoboama kokoa noho ny vadiny sy ny vadikeliny rehetra i Maka zafikelin\u2019i Absaloma. Naka vady valo ambin\u2019ny folo sy vadikely enimpolo mantsy izy, ka niteraka zazalahy valo amby roapolo sy zazavavy enimpolo.",
        "22": "Koa i Abia zanak\u2019i Maka no nataon\u2019i Rehoboama ho filoha mpitarika an\u2019ireo rahalahiny, satria nokasainy hatao mpanjaka izy.",
        "23": "Nahira-tsaina anefa i Rehoboama ka naparitany nanerana ny tanin\u2019i Joda sy Benjamina, tany amin\u2019ireo tan\u00e0na voaro mafy rehetra, ny sasany tamin\u2019ireo zanany lahy. Nomeny sakafo be dia be sy vady maro be koa izy ireo."
    },
    "12": {
        "1": "Raha vao mafy orina ny fanjakan\u2019i Rehoboama ka nahery izy, dia nahafoy ny lal\u00e0n\u2019i Jehovah izy sy ny Israely rehetra niaraka taminy.",
        "2": "Ary tamin\u2019ny taona fahadimy nanjakan\u2019i Rehoboama, dia niakatra i Sisaka mpanjakan\u2019i Ejipta mba hanafika an\u2019i Jerosalema, satria nivadika tamin\u2019i Jehovah ny Israely.",
        "3": "Nitondra kalesy roanjato sy arivo, sy mpitaingin-tsoavaly enina alina i Sisaka, ary tsy hita isa ny olona niaraka taminy avy any Ejipta, dia ny Libyanina sy ny Sokita ary ny Etiopianina.",
        "4": "Dia namabo an\u2019ireo tan\u00e0na voaro mafy tany Joda izy, ka tonga hatrany Jerosalema.",
        "5": "Rehefa nifamory tao Jerosalema i Rehoboama sy ireo andrianan\u2019ny Joda noho ny amin\u2019i Sisaka, dia tonga teo amin\u2019izy ireo i Semaia mpaminany ka niteny hoe: \u201cIzao no nolazain\u2019i Jehovah: \u2018Ianareo efa nahafoy ahy, ka mba afoiko koa ho eo an-tanan\u2019i Sisaka.\u2019\u201d",
        "6": "Dia nanetry tena ny mpanjaka sy ny andrianan\u2019ny Israely, ka nanao hoe: \u201cRariny ny an\u2019i Jehovah.\u201d",
        "7": "Rehefa hitan\u2019i Jehovah fa nanetry tena izy ireo, dia tonga tamin\u2019i Semaia ny tenin\u2019i Jehovah hoe: \u201cNanetry tena izy ireo ka tsy haringako, ary tsy ho ela dia hafahako. Ary tsy hihatra amin\u2019i Jerosalema amin\u2019ny alalan\u2019i Sisaka ny fahatezerako.",
        "8": "Ho lasa mpanompon\u2019i Sisaka anefa izy ireo, mba hahafantaran\u2019izy ireo fa tsy mitovy ny manompo ahy sy ny manompo ny fanjakan\u2019ny firenen-kafa.\u201d",
        "9": "Koa niakatra nanafika an\u2019i Jerosalema i Sisaka mpanjakan\u2019i Ejipta. Dia nalainy ireo zava-tsarobidy notehirizina tao an-tranon\u2019i Jehovah sy ireo tao an-tranon\u2019ny mpanjaka, ka lasany daholo ny zava-drehetra. Lasany koa ny ampinga volamena nataon\u2019i Solomona.",
        "10": "Koa nanao ampinga varahina ho solon\u2019ireny i Rehoboama Mpanjaka, ka nametraka izany ho andraikitr\u2019ireo lehiben\u2019ny mpihazakazaka, dia ireo mpiambina ny fidirana mankao an-tranon\u2019ny mpanjaka.",
        "11": "Ary isaky ny nankao amin\u2019ny tranon\u2019i Jehovah ny mpanjaka, dia niditra ireo mpihazakazaka ka nitondra an\u2019ireo ampinga, ary avy eo dia namerina izany tao amin\u2019ny efitra fiambenan\u2019izy ireo.",
        "12": "Ary niala tamin\u2019ny mpanjaka ny fahatezeran\u2019i Jehovah ka tsy te handringana azy ireo tanteraka izy. Nanetry tena mantsy ny mpanjaka, ary mba nisy tsara ihany ny nataon\u2019ny olona tany Joda.",
        "13": "Nanamafy orina ny toerany tao Jerosalema i Rehoboama Mpanjaka, ka naharitra ny fanjakany. Iraika amby efapolo taona i Rehoboama tamin\u2019izy nanomboka nanjaka, ary fito ambin\u2019ny folo taona no nanjakany tao Jerosalema, ilay tan\u00e0na nofidin\u2019i Jehovah teo amin\u2019ny foko rehetran\u2019ny Israely mba hametrahany ny anarany. Ary Nama no anaran-dreniny, dia i Nama Amonita.",
        "14": "Nanao izay ratsy anefa i Rehoboama, satria tsy tena tapa-kevitra tamin\u2019ny fony manontolo ny hitady an\u2019i Jehovah.",
        "15": "Ary ny tantaran\u2019i Rehoboama, na ny voalohany na ny farany, moa ve izany tsy efa voarakitra araka ny tetirazana, ao amin\u2019izay nosoratan\u2019i Semaia mpaminany sy Ido mpahita? Ary nisy ady foana teo amin\u2019i Rehoboama sy Jeroboama.",
        "16": "Farany, dia nodimandry any amin\u2019ny razany i Rehoboama, ka nalevina tao amin\u2019ny Tan\u00e0nan\u2019i Davida. Ary i Abia zanany no nanjaka nandimby azy."
    },
    "13": {
        "1": "Ary tamin\u2019ny taona fahavalo ambin\u2019ny folo nanjakan\u2019i Jeroboama Mpanjaka, no nanomboka nanjaka teo amin\u2019ny Joda i Abia.",
        "2": "Telo taona no nanjakany tany Jerosalema. Ary ny anaran-dreniny dia Mikaia, * zanak\u2019i Oriela avy any Gibea. Ary nisy ady teo amin\u2019i Abia sy Jeroboama.",
        "3": "Koa nitondra tafika nisy lehilahy mpiady voafantina efatra hetsy i Abia rehefa nandeha niady. I Jeroboama kosa nandahatra lehilahy voafantina matanjaka sy mahery fo niisa valo hetsy mba hiady tamin\u2019i Abia.",
        "4": "Dia nitsangana teo amin\u2019ny Tendrombohitra Zemaraima, any amin\u2019ny faritra be tendrombohitr\u2019i Efraima, i Abia, ka niteny hoe: \u201cMihainoa ahy, ry Jeroboama sy Israely rehetra \u00f4!",
        "5": "Tsy fantatrareo angaha fa nomen\u2019i Jehovah Andriamanitry ny Israely fanjakana i Davida sy ny taranany, mba hitondra ny Israely mandritra ny fotoana tsy voafetra? Ary nataony fifanekena maharitra * izany.",
        "6": "Nikomy tamin\u2019ny tompony anefa i Jeroboama, izay zanak\u2019i Nebata sady mpanompon\u2019i Solomona zanak\u2019i Davida.",
        "7": "Ary nisy olona mpidonana-poana sady tsy manjary tonga nitangorona teo aminy. Nahery noho i Rehoboama zanak\u2019i Solomona izy ireo. Mbola kely sady saro-tahotra mantsy i Rehoboama ka tsy nahatohitra an\u2019ireo.",
        "8": "\u201cAry ankehitriny dia te hanohitra ny fanjakan\u2019i Jehovah izay eo an-tanan\u2019ny taranak\u2019i Davida ianareo. Vahoaka be ianareo ary eo aminareo ireo zanak\u2019omby volamena nataon\u2019i Jeroboama ho andriamanitrareo.",
        "9": "Moa ve ianareo tsy efa nandroaka ny taranak\u2019i Arona izay mpisoron\u2019i Jehovah, mbamin\u2019ny Levita, ka nanendry mpisorona ho anareo, tahaka ny fanaon\u2019ny firenen-kafa? Ary izay tonga nanolotra vantotr\u2019ombilahy iray sy ondrilahy fito mba hahazo ny fahefan\u2019ny mpisorona, dia lasa mpisoron\u2019izay tsy andriamanitra akory.",
        "10": "Fa ny anay kosa, i Jehovah no Andriamanitray, ary tsy nahafoy azy izahay. Mpisorona taranak\u2019i Arona no manao fanompoana ho an\u2019i Jehovah, ary toy izany koa ny Levita izay manao ny anjara raharahany.",
        "11": "Manolotra fanatitra dorana mba hidona-tsetroka ho an\u2019i Jehovah isa-maraina sy isaky ny takariva izy ireo, ary mandoro emboka manitra. Ny mofo mifanaingina dia eo amin\u2019ny latabatra vita amin\u2019ny volamena tsy misy fangarony, ary ao amin\u2019ny toerany koa ny fitoeran-jiro volamena sy ny jirony izay arehitra isaky ny takariva. Manao ny adidinay amin\u2019i Jehovah Andriamanitray mantsy izahay, fa ianareo kosa efa nahafoy azy.",
        "12": "Ary mitarika anay ilay tena Andriamanitra sy ny mpisorony ary ny trompetra fanairana izay hotsofina rehefa hamely anareo izahay. Koa aza miady amin\u2019i Jehovah Andriamanitry ny razanareo, ry zanak\u2019Israely \u00f4, fa tsy handresy ianareo.\u201d",
        "13": "Ary nisy miaramila nirahin\u2019i Jeroboama ka nasainy niafina hanafika avy any aorian\u2019ny Joda. Koa teo anoloan\u2019ny Joda ry Jeroboama, fa ireo miaramila niafina kosa no avy tany aoriana.",
        "14": "Ary rehefa nitodika ny miaramilan\u2019ny Joda, dia indreo fa teo anoloany sy tao aoriany ny fahavalony. Koa nitaraina tamin\u2019i Jehovah izy ireo, ary ny mpisorona nitsoka mafy ny trompetra.",
        "15": "Dia nanao hiakan\u2019ady ny miaramilan\u2019ny Joda. Ary rehefa nanao izany izy ireo, dia nataon\u2019Andriamanitra resy teo anoloan\u2019i Abia sy ny Joda i Jeroboama sy ny Israely rehetra.",
        "16": "Koa nandositra teo anoloan\u2019ny Joda ny zanak\u2019Israely. Ary natolotr\u2019Andriamanitra teo an-tanan\u2019ny Joda izy ireo,",
        "17": "dia nasian\u2019i Abia sy ny miaramilany, ka be dia be no maty. Koa lehilahy voafantina dimy hetsy tamin\u2019ny Israely no maty niampatrampatra.",
        "18": "Toy izany no nampietrena ny zanak\u2019Israely, tamin\u2019izany fotoana izany. Nahery kosa ny taranak\u2019i Joda satria niantehitra tamin\u2019i Jehovah Andriamanitry ny razany.",
        "19": "Ary nanenjika an\u2019i Jeroboama i Abia ka naka an\u2019ireo tan\u00e0na nofeheziny, dia i Betela sy ireo tan\u00e0na miankina aminy, Jesana sy ireo tan\u00e0na miankina aminy, ary Efraina sy ireo tan\u00e0na miankina aminy.",
        "20": "Tsy nanan-kery intsony i Jeroboama tamin\u2019ny andron\u2019i Abia. Ary namely azy i Jehovah ka maty izy.",
        "21": "Dia nihanahery i Abia. Ary rehefa nandeha ny fotoana, dia nanana vady efatra ambin\u2019ny folo izy, ka niteraka roa amby roapolo lahy sy enina ambin\u2019ny folo vavy.",
        "22": "Ary ny sisa amin\u2019ny tantaran\u2019i Abia, mbamin\u2019izay nataony sy nolazainy, dia efa voasoratra ao amin\u2019ny fitantaran\u2019i Ido mpaminany."
    },
    "14": {
        "1": "Farany, dia nodimandry any amin\u2019ny razany i Abia, ka nalevina tao amin\u2019ny Tan\u00e0nan\u2019i Davida. Ary i Asa zanany no nanjaka nandimby azy. Tamin\u2019ny andron\u2019i Asa, dia nandry feizay nandritra ny folo taona ilay tany.",
        "2": "Ary nanao izay tsara sy mahitsy teo imason\u2019i Jehovah Andriamaniny i Asa,",
        "3": "ka nesoriny ireo alitaran\u2019ny firenen-kafa sy ireo toerana avo, dia nopotehiny ireo tsangambato masina, ary nokapainy ireo tsato-kazo masina.",
        "4": "Nandidy ny Joda koa izy mba hitady an\u2019i Jehovah Andriamanitry ny razany, sy hankat\u00f2 ny lal\u00e0na sy ny didy.",
        "5": "Koa nesoriny tao amin\u2019ny tan\u00e0na rehetran\u2019ny Joda ny toerana avo sy ny fandoroana emboka manitra. Dia nandry feizay ny fanjakana teo ambany fitondrany.",
        "6": "Ary nanorina tan\u00e0na voaro mafy tao Joda izy, satria nandry feizay ilay tany. Tsy nisy niady taminy nandritra ireo taona ireo, fa nataon\u2019i Jehovah nandry feizay izy.",
        "7": "Koa hoy izy tamin\u2019ny Joda: \u201cAndao haorintsika ireto tan\u00e0na ireto ka hasiantsika manda manodidina sy tilikambo ary vavahady kopa-droa misy bara hidiny. Mbola malalaka ny tany ka azontsika ampiasaina tsara, satria isika efa nitady an\u2019i Jehovah Andriamanitsika. Eny, efa nitady azy isika, ka nataony mandry feizay eo anivon\u2019ny fahavalontsika rehetra manodidina.\u201d Dia nanorina izy ireo ka nahavita izany soa aman-tsara.",
        "8": "Ary nanana tafika i Asa, ka ny avy tamin\u2019ny Joda, dia miaramila telo hetsy nitondra ampinga lehibe sy lefona, ary ny avy tamin\u2019ny Benjamina kosa, miaramila valo alina sy roa hetsy nitondra ampinga kely sy tsip\u00ecka. Lehilahy matanjaka sy mahery fo avokoa ireo.",
        "9": "Ary nivoaka hiady tamin\u2019izy ireo i Zera Etiopianina sy ny tafiny nisy miaramila iray tapitrisa sy kalesy telonjato, ka tonga hatrany Maresa.",
        "10": "Dia nivoaka hiady taminy i Asa sy ny tafiny, ka samy naka ny toerany teo amin\u2019ny lohasahan\u2019i Zefata any Maresa.",
        "11": "Ary niantso an\u2019i Jehovah Andriamaniny i Asa ka niteny hoe: \u201cJehovah \u00f4, tsy sarotra aminao ny manampy ny olona, na maro izy, na tsy manan-kery. Koa ampio izahay, ry Jehovah Andriamanitray \u00f4, fa ianao no ianteheranay, ary amin\u2019ny anaranao no ahatongavanay eto hiady amin\u2019io vahoaka io. Jehovah \u00f4, ianao no Andriamanitray! Aza avela handresy anao ny olombelona mety maty.\u201d",
        "12": "Dia nataon\u2019i Jehovah resy teo anoloan\u2019i Asa sy ny Joda ny Etiopianina, ka nandositra.",
        "13": "Koa nenjehin\u2019i Asa sy ny miaramilany hatrany Gerara ny Etiopianina, ka lavo niampatrampatra ary tsy nisy niangana intsony tamin\u2019ny farany. Fa ripaka teo anatrehan\u2019i Jehovah sy ny tobiny izy ireo. Ary namabo zavatra be dia be i Asa sy ny miaramilany.",
        "14": "Nasiany koa ny tan\u00e0na rehetra manodidina an\u2019i Gerara, satria efa nataon\u2019i Jehovah raiki-tahotra ny olona. Ary norobainy ny tan\u00e0na rehetra, fa be zavatra azo norobaina tao.",
        "15": "Na ny tranolain\u2019ireo mpiandry ondry aza dia notafihin\u2019izy ireo koa, ka andian\u2019ondry maro be sy rameva no nobaboiny. Niverina tany Jerosalema izy ireo avy eo."
    },
    "15": {
        "1": "Ary tonga tamin\u2019i Azaria zanak\u2019i Odeda ny fanahin\u2019Andriamanitra.",
        "2": "Koa nandeha nankany amin\u2019i Asa izy, ary niteny taminy hoe: \u201cMihainoa ahy, ry Asa mbamin\u2019ny Joda sy ny Benjamina rehetra! Momba anareo foana i Jehovah, raha momba azy ianareo. Ary raha mitady azy ianareo, dia hataony izay hahitanareo azy, fa raha mahafoy azy kosa, dia hafoiny koa.",
        "3": "Nandritra ny fotoana ela ny Israely dia tsy nanana tena Andriamanitra, na mpisorona nampianatra, na Lal\u00e0na.",
        "4": "Rehefa tao anatin\u2019ny fahoriana anefa izy ireo, dia niverina tamin\u2019i Jehovah Andriamanitry ny Israely ary nitady azy. Koa nataon\u2019Andriamanitra izay hahitan\u2019izy ireo azy.",
        "5": "Nitebiteby izay nandeha nivezivezy tamin\u2019ireny fotoana ireny, satria nisy korontana be teo amin\u2019ny mponina rehetra teto amin\u2019ity tany ity.",
        "6": "Nifandringana koa ny foko samy foko sy ny tan\u00e0na samy tan\u00e0na, satria Andriamanitra namely azy ireo tamin\u2019ny fahoriana isan-karazany ka nampikorontana azy foana.",
        "7": "Koa mahereza ianareo, ary aza miraviravy tanana, fa handray valisoa ianareo amin\u2019izay ataonareo.\u201d",
        "8": "Raha vao ren\u2019i Asa izany teny izany sy ny faminanian\u2019i Odeda mpaminany, dia nisikina herim-po izy ka nanafoana ny zava-maharikoriko nanerana ny tanin\u2019i Joda sy Benjamina, sy tany amin\u2019ireo tan\u00e0na nobaboiny tany amin\u2019ny faritra be tendrombohitr\u2019i Efraima. Nohavaoziny koa ilay alitaran\u2019i Jehovah teo anoloan\u2019ny tilikambo fidirana ao amin\u2019ny tranon\u2019i Jehovah.",
        "9": "Ary novoriny daholo ny Joda sy ny Benjamina mbamin\u2019ireo vahiny nonina teo amin\u2019izy ireo, dia ny vahiny avy tamin\u2019ny fokon\u2019i Efraima sy Manase ary Simeona. Maro be mantsy ireny vahiny ireny no niala tamin\u2019ny Israely ka niandany tamin\u2019i Asa, rehefa hitany fa nomba an\u2019i Asa i Jehovah Andriamaniny.",
        "10": "Koa tafavory tao Jerosalema izy rehetra ireo, tamin\u2019ny volana fahatelo tamin\u2019ny taona fahadimy ambin\u2019ny folo nanjakan\u2019i Asa.",
        "11": "Ary nanao sorona ho an\u2019i Jehovah avy tamin\u2019ny zavatra nobaboiny izy ireo tamin\u2019iny andro iny, dia omby fitonjato sy ondry fito arivo.",
        "12": "Nanao fifanekena koa izy ireo fa hitady an\u2019i Jehovah Andriamanitry ny razany amin\u2019ny fony manontolo sy ny tenany manontolo,",
        "13": "ka na iza na iza tsy mitady an\u2019i Jehovah Andriamanitry ny Israely, dia hovonoina ho faty, na kely na lehibe, na lahy na vavy.",
        "14": "Koa nianiana tamin\u2019i Jehovah tamin\u2019ny feo mafy izy ireo, sady nanao horakora-pifaliana narahina feon\u2019ny trompetra sy anjombona.",
        "15": "Dia faly daholo ny Joda noho ilay fianianana, satria tamin\u2019ny fony manontolo no nanaovany izany. Finaritra tanteraka koa izy ireo nitady an\u2019Andriamanitra, ka nataon\u2019Andriamanitra izay hahitan\u2019izy ireo azy. Ary nataon\u2019i Jehovah nandry feizay teo anivon\u2019ny fahavalony rehetra nanodidina izy ireo.",
        "16": "Ary nesorin\u2019i Asa tsy ho andriambavy na dia i Maka renibeny aza, satria nanao sampy mahatsiravina izay nampiasaina hivavahana tamin\u2019ny tsato-kazo masina. Dia nokapain\u2019i Asa Mpanjaka ilay sampy mahatsiravina nataon\u2019ny renibeny, ka notorotoroiny sy nodorany tao amin\u2019ny lohasaha falehan-driakan\u2019i Kidrona.",
        "17": "Fa ny toerana avo kosa mbola nisy teo amin\u2019ny Israely ihany. Nifikitra tanteraka tamin\u2019Andriamanitra anefa ny fon\u2019i Asa, nandritra ny androm-piainany.",
        "18": "Ary nampidiriny tao an-tranon\u2019Andriamanitra izay zavatra nohamasinin-drainy sy nohamasinin\u2019ny tenany, dia volafotsy sy volamena ary fitaovana maro hafa.",
        "19": "Ary tsy nisy ady intsony hatramin\u2019ny taona fahadimy amby telopolo nanjakan\u2019i Asa."
    },
    "16": {
        "1": "Tamin\u2019ny taona fahenina amby telopolo nanjakan\u2019i Asa, dia niakatra hanafika an\u2019i Joda i Basa mpanjakan\u2019ny Israely. Ary naorin\u2019i Basa ny tan\u00e0nan\u2019i Rama, mba tsy hamelana na iza na iza hivezivezy hankao amin\u2019i Asa mpanjakan\u2019ny Joda.",
        "2": "Koa namoaka volafotsy sy volamena avy tamin\u2019ireo zava-tsarobidy notehirizina tao an-tranon\u2019i Jehovah sy tao an-tranon\u2019ny mpanjaka i Asa, ka naniraka olona nankany amin\u2019i Beni-hadada mpanjakan\u2019i Syria, izay nonina tao Damaskosy, mba hilaza hoe:",
        "3": "\u201cMisy fifanekena eo amiko sy aminao, ary eo amin\u2019ny raiko sy ny rainao. Nandefasako volafotsy sy volamena ianao, ka foany ny fifanekena nifanaovanao tamin\u2019i Basa mpanjakan\u2019ny Israely, mba hialany amiko.\u201d",
        "4": "Dia neken\u2019i Beni-hadada ny tenin\u2019i Asa Mpanjaka, ka nirahiny ireo lehiben\u2019ny tafiny mba hanafika ny tan\u00e0nan\u2019ny Israely. Koa notafihin\u2019izy ireo i Iona sy Dana ary Abela-maima, mbamin\u2019ny toerana rehetra fitehirizana entana sy vokatra tao amin\u2019ireo tan\u00e0nan\u2019i Naftaly.",
        "5": "Raha vao ren\u2019i Basa izany, dia tsy nanorina ny tan\u00e0nan\u2019i Rama intsony izy, ary najanony ny asa nataony.",
        "6": "Ary nentin\u2019i Asa Mpanjaka ny Joda rehetra, ka nalain\u2019izy ireo ny vato sy ny hazo nanorenan\u2019i Basa ny tan\u00e0nan\u2019i Rama. Dia ireny no nampiasain\u2019i Asa hanorenana an\u2019i Geba sy Mizpa.",
        "7": "Tamin\u2019izay fotoana izay, dia nankany amin\u2019i Asa mpanjakan\u2019ny Joda i Hanany mpahita, ka niteny taminy hoe: \u201cNoho ianao niantehitra tamin\u2019ny mpanjakan\u2019i Syria, fa tsy tamin\u2019i Jehovah Andriamanitrao, dia ho afa-mandositra tsy ho azon\u2019ny tananao ny tafiky ny mpanjakan\u2019i Syria.",
        "8": "Tsy tafika lehibe ve ny Etiopianina sy ny Libyanina, izay nanana miaramila maro be sy kalesy ary mpitaingin-tsoavaly? Kanefa noho ianao niantehitra tamin\u2019i Jehovah, dia natolony teo an-tananao ireny.",
        "9": "Fa ny mason\u2019i Jehovah dia mijery eny rehetra eny manerana ny tany, mba hanehoany ny heriny hamonjena izay mifikitra aminy amin\u2019ny fo manontolo. Hadalana mihitsy izany nataonao izany, ka hisy hiady aminao foana manomboka izao.\u201d",
        "10": "Tezitra sady nisafoaka tamin\u2019ilay mpahita anefa i Asa noho izany teniny izany, ka nampidiriny tao am-ponja izy sady nasiany boloky hazo ny tongony. Ary nanomboka nampahory olon-kafa teo amin\u2019ny vahoaka koa i Asa tamin\u2019izay fotoana izay.",
        "11": "Ary ny tantaran\u2019i Asa, na ny voalohany na ny farany, dia efa voasoratra ao amin\u2019ny Boky Momba ny Mpanjakan\u2019ny Joda sy ny Mpanjakan\u2019ny Israely.",
        "12": "Ary nisy narary teo amin\u2019ny tongotr\u2019i Asa tamin\u2019ny taona fahasivy amby telopolo nanjakany, ka narary mafy izy. Na dia tamin\u2019izay aza anefa, dia tsy nitady an\u2019i Jehovah izy, fa nitady mpanasitrana.",
        "13": "Farany, dia nodimandry any amin\u2019ny razany i Asa, eny, maty izy tamin\u2019ny taona fahiraika amby efapolo nanjakany.",
        "14": "Koa nalevina tao amin\u2019ny Tan\u00e0nan\u2019i Davida, tao amin\u2019ilay fasana lehibe efa nolavahany ho an\u2019ny tenany izy, ka natao teo ambony farafara nofenoina menaka balsama sy menaka fanosorana isan-karazany nampifangaroin\u2019ny mpanao zava-manitra. Ary nisy zava-manitra be dia be nodorana tamin\u2019ny fandevenana azy."
    },
    "17": {
        "1": "Ary nanjaka nandimby an\u2019i Asa i Josafata zanany, ka nanamafy orina ny toerany teo amin\u2019ny Israely.",
        "2": "Koa nametrahany tafika tany amin\u2019ny tan\u00e0na voaro mafy rehetra tao Joda, ary nasiany toby miaramila koa tany amin\u2019ny tanin\u2019i Joda sy ireo tan\u00e0nan\u2019i Efraima izay nobaboin\u2019i Asa rainy.",
        "3": "Ary nomba an\u2019i Josafata foana i Jehovah, satria nanao hoatran\u2019izay nataon\u2019i Davida razambeny izy. Tsy nitady an\u2019ireo Bala mantsy izy,",
        "4": "fa ny Andriamanitry ny rainy kosa no notadiaviny ary ny didiny no narahiny, ka tsy nanao toy izay nataon\u2019ny Israely izy.",
        "5": "Koa nataon\u2019i Jehovah mafy orina teo an-tanany ny fanjakana. Ary nanateran\u2019ny Joda rehetra fanomezana foana i Josafata, ka nahazo harena sy voninahitra be.",
        "6": "Nanjary nahery fo koa izy tamin\u2019ny fanarahana ny lalan\u2019i Jehovah, ka nesoriny mihitsy aza ireo toerana avo sy tsato-kazo masina tao Joda.",
        "7": "Tamin\u2019ny taona fahatelo nanjakany, dia nampiantsoiny ireto andrianany ireto, mba hampianatra tao amin\u2019ireo tan\u00e0nan\u2019i Joda: Ben-haila, Obadia, Zakaria, Netanela, ary Mikaia.",
        "8": "Niaraka tamin\u2019ireo andriana ireto Levita ireto: Semaia, Netania, Zebadia, Asahela, Semiramota, Jonatana, Adonia, Tobia, ary Tob-adonia. Ary niaraka tamin\u2019ireo koa i Elisama sy Jorama izay samy mpisorona.",
        "9": "Dia nampianatra tao Joda izy ireo, sady nitondra ny boky misy ny lal\u00e0n\u2019i Jehovah, ka nitety ny tan\u00e0na rehetran\u2019ny Joda, ary nampianatra teo amin\u2019ny vahoaka.",
        "10": "Ary nataon\u2019i Jehovah raiki-tahotra ny fanjakana rehetra nanodidina ny Joda, ka tsy niady tamin\u2019i Josafata.",
        "11": "Koa nisy Filistinina nitondra fanomezana ho an\u2019i Josafata sady nandoa hetra taminy. Ary ny Arabo koa nitondra ondry aman\u2019osy ho azy, dia ondrilahy fitonjato sy fito arivo, ary koa osilahy fitonjato sy fito arivo.",
        "12": "Nahomby hatrany i Josafata sady nihanalaza be. Ary nanorina toerana voaro mafy sy tan\u00e0na fitehirizana entana sy vokatra tao Joda izy.",
        "13": "Nisahana raharaha maro isan-karazany tao amin\u2019ireo tan\u00e0nan\u2019i Joda koa izy. Ary nisy miaramila mpiady, izay natanjaka sy nahery fo, tao Jerosalema,",
        "14": "ka ireto avy ny andraikiny, arakaraka ny fianakaviambeny: Ny avy tamin\u2019ny Joda, dia i Adna no mpifehy an\u2019ireo lehiben\u2019ny arivo. Ary nisy lehilahy telo hetsy natanjaka sy nahery fo niaraka taminy.",
        "15": "Ary teo ambany fifehezany i Johanana, izay nifehy lehilahy valo alina sy roa hetsy.",
        "16": "Teo ambany fifehezan\u2019i Adna koa i Amasia zanak\u2019i Zikry, izay nanolo-tena an-tsitrapo hanompo an\u2019i Jehovah. Ary nisy lehilahy roa hetsy natanjaka sy nahery fo niaraka tamin\u2019i Amasia.",
        "17": "Ny avy tamin\u2019ny Benjamina kosa, dia i Eliada izay natanjaka sy nahery fo. Lehilahy roa hetsy nitondra tsip\u00ecka sy ampinga no niaraka taminy.",
        "18": "Ary teo ambany fifehezany i Jozabada. Lehilahy valo alina sy iray hetsy voaomana hiady no niaraka tamin\u2019i Jozabada.",
        "19": "Ireo no nanompo ny mpanjaka, ankoatra an\u2019ireo efa napetraky ny mpanjaka tany amin\u2019ireo tan\u00e0na voaro mafy nanerana an\u2019i Joda."
    },
    "18": {
        "1": "Ary nanjary nanana harena sy voninahitra be i Josafata. Nanao fifanarahana tamin\u2019i Ahaba anefa izy, ka nalainy ho vadin-janany ny zanak\u2019i Ahaba.",
        "2": "Rehefa afaka taona vitsivitsy, dia nidina nankany amin\u2019i Ahaba tany Samaria izy. Ary namono ondry sy omby be dia be ho sorona i Ahaba, noho ny amin\u2019i Josafata sy ny olona niaraka taminy. Notaominy koa i Josafata hiakatra hanafika an\u2019i Ramota-gileada.",
        "3": "Dia hoy i Ahaba mpanjakan\u2019ny Israely tamin\u2019i Josafata mpanjakan\u2019ny Joda: \u201cHiaraka amiko ho any Ramota-gileada ve ianao?\u201d Ary hoy i Josafata: \u201cIray ihany izaho sy ianao, ary vahoakanao ihany ny vahoakako, ka hiaraka aminao ho any an\u2019ady izahay.\u201d",
        "4": "Hoy anefa izy tamin\u2019ny mpanjakan\u2019ny Israely: \u201cMba anontanio ihany aloha izay tenin\u2019i Jehovah, azafady.\u201d",
        "5": "Koa novorin\u2019ny mpanjakan\u2019ny Israely ny mpaminany efajato lahy, ka hoy izy tamin\u2019ireo: \u201cHandeha hanafika an\u2019i Ramota-gileada ve izahay, sa tsy handeha?\u201d Dia hoy ireo: \u201cMiakara, fa hatolotr\u2019ilay tena Andriamanitra eo an-tanan\u2019ny mpanjaka ilay tan\u00e0na.\u201d",
        "6": "Hoy anefa i Josafata: \u201cTsy mbola misy mpaminanin\u2019i Jehovah moa eto? Aleo izy no asaintsika manontany.\u201d",
        "7": "Dia hoy ny mpanjakan\u2019ny Israely tamin\u2019i Josafata: \u201cMbola misy lehilahy iray azo asaina manontany an\u2019i Jehovah. Tena halako anefa izy satria hatrizay niainany dia tsy mba maminany zava-tsoa momba ahy mihitsy izy fa zava-dratsy foana. Tsy iza izany fa i Mikaia zanak\u2019i Jimla.\u201d Hoy anefa i Josafata: \u201cAza dia miteny toy izany, ry mpanjaka \u00f4!\u201d",
        "8": "Koa niantso tandapa iray ny mpanjakan\u2019ny Israely, ka nanao hoe: \u201cAlaivo haingana i Mikaia zanak\u2019i Jimla.\u201d",
        "9": "Ary samy nipetraka teo amin\u2019ny seza fiandrianany sady samy nanao akanjom-boninahitra ny mpanjakan\u2019ny Israely sy Josafata mpanjakan\u2019ny Joda, teo amin\u2019ilay famoloana teo amin\u2019ny fidirana amin\u2019ny vavahadin\u2019i Samaria. Ary nanao toy ny fanaon\u2019ny mpaminany teo anatrehan\u2019izy roa lahy ny mpaminany rehetra.",
        "10": "Dia nanamboatra tandroka vy i Zedekia zanak\u2019i Kenana, ka niteny hoe: \u201cIzao no nolazain\u2019i Jehovah: \u2018Amin\u2019ireto no hanotoanao ny Syrianina mandra-pandringanao azy tanteraka.\u2019\u201d",
        "11": "Ary naminany toy izany koa ny mpaminany hafa rehetra hoe: \u201cMiakara any Ramota-gileada, ka mahazoa fandresena, fa hatolotr\u2019i Jehovah eo an-tanan\u2019ny mpanjaka tokoa ilay tan\u00e0na.\u201d",
        "12": "Ary niteny tamin\u2019i Mikaia ilay iraka nandeha niantso azy, ka nanao hoe: \u201cIray teny daholo ireo mpaminany ka samy nilaza zava-tsoa tamin\u2019ny mpanjaka. Koa aoka re mba ho toy ny tenin\u2019izy ireo koa ny teninao, azafady, ka mba milaz\u00e0 zava-tsoa e!\u201d",
        "13": "Hoy anefa i Mikaia: \u201cRaha mbola velona koa i Jehovah Andriamanitro, dia izay holazainy ihany no hambarako.\u201d",
        "14": "Dia nankeo amin\u2019ny mpanjaka izy, ary hoy ny mpanjaka taminy: \u201cHandeha hiady amin\u2019i Ramota-gileada ve izahay, ry Mikaia, sa tsy handeha?\u201d Avy hatrany dia hoy i Mikaia: \u201cMiakara, ary mahazoa fandresena, fa hatolotra eo an-tananareo izy ireo.\u201d",
        "15": "Dia hoy ny mpanjaka: \u201cImpiry aho no hampianiana anao mba tsy hilaza na inona na inona amiko amin\u2019ny anaran\u2019i Jehovah afa-tsy ny marina ihany?\u201d",
        "16": "Koa hoy i Mikaia: \u201cIreny fa hitako miparitaka eny an-tendrombohitra, tahaka ny ondry tsy misy mpiandry, ny Israelita rehetra. Ary hoy i Jehovah: \u2018Tsy manan-tompo ireo. Aoka izy samy hody soa aman-tsara any an-tranony.\u2019\u201d",
        "17": "Dia hoy ny mpanjakan\u2019ny Israely tamin\u2019i Josafata: \u201cTsy efa nilaza taminao moa aho hoe: \u2018Tsy haminany zava-tsoa momba ahy izy, fa zava-dratsy ihany\u2019?\u201d",
        "18": "Ary hoy i Mikaia: \u201cHenoy \u00e0ry ny tenin\u2019i Jehovah: Hitako i Jehovah mipetraka eo amin\u2019ny seza fiandrianany, ary ny tafiky ny lanitra manontolo mitsangana eo ankavanany sy eo ankaviany.",
        "19": "Dia hoy i Jehovah: \u2018Iza no hamitaka an\u2019i Ahaba mpanjakan\u2019ny Israely, mba hiakarany any Ramota-gileada ka hahalavo azy any?\u2019 Dia nisy resaka nifanaovana, ka niteny toy izao ny anankiray, ary ny anankiray kosa niteny toy izao.",
        "20": "Farany, dia nisy fanahy iray niroso ka nitsangana teo anatrehan\u2019i Jehovah, ary nanao hoe: \u2018Izaho no hamitaka azy.\u2019 Ary hoy i Jehovah taminy: \u2018Amin\u2019ny fomba ahoana?\u2019",
        "21": "Dia hoy izy: \u2018Handeha aho ka ho tonga fanahy mamitaka ao am-bavan\u2019ny mpaminaniny rehetra.\u2019 Ary hoy Andriamanitra: \u2018Ho voafitakao izy, ary hahomby tokoa ianao amin\u2019izany. Mandehana \u00e0ry, ka ataovy izany.\u2019",
        "22": "Koa nasian\u2019i Jehovah fanahy mamitaka tao am-bavan\u2019ireto mpaminaninao ireto. Nilaza anefa i Jehovah fa loza no hanjo anao.\u201d",
        "23": "Ary nanatona i Zedekia zanak\u2019i Kenana, ka namely tehamaina an\u2019i Mikaia, sady nanao hoe: \u201cTaiza ny lalana nivoahan\u2019ny fanahin\u2019i Jehovah tamiko mba hiteny tamin\u2019ialahy?\u201d",
        "24": "Dia hoy i Mikaia: \u201cHo hitanao ny lalany amin\u2019ny andro hidiranao ao amin\u2019ny efitra anatiny indrindra mba hiafina ao.\u201d",
        "25": "Koa hoy ny mpanjakan\u2019ny Israely: \u201cEnto i Mikaia, ka avereno any amin\u2019i Amona lehiben\u2019ny tan\u00e0na sy Joasy zanaky ny mpanjaka.",
        "26": "Dia ilazao izy ireo hoe: \u2018Izao no nolazain\u2019ny mpanjaka: \u201cAmpidiro am-ponja ilehio, ka ataovy kely ny anjara mofo sy rano omena azy mandra-piveriko soa aman-tsara.\u201d\u2019\u201d",
        "27": "Ary hoy i Mikaia: \u201cRaha tafaverina soa aman-tsara ianao, dia tsy i Jehovah no niteny tamiko.\u201d Ary hoy koa izy: \u201cRenareo rehetra izany, rey olona!\u201d",
        "28": "Dia niakatra nankany Ramota-gileada ny mpanjakan\u2019ny Israely, sy Josafata mpanjakan\u2019ny Joda.",
        "29": "Ary hoy ny mpanjakan\u2019ny Israely tamin\u2019i Josafata: \u201cMody hanao olon-kafa aho ka hirotsaka ao amin\u2019ny ady, fa ianao kosa anaovy ny akanjom-boninahitrao.\u201d Koa mody nanao olon-kafa tokoa ny mpanjakan\u2019ny Israely. Dia nirotsaka tao amin\u2019ilay ady izy ireo.",
        "30": "Ny mpanjakan\u2019i Syria anefa efa nandidy ny lehiben\u2019ny kalesiny, nanao hoe: \u201cAza miady amin\u2019ny kely na amin\u2019ny lehibe, fa amin\u2019ny mpanjakan\u2019ny Israely ihany.\u201d",
        "31": "Raha vao hitan\u2019ireo lehiben\u2019ny kalesy i Josafata, dia hoy izy ireo anakampo: \u201cIo mihitsy no mpanjakan\u2019ny Israely.\u201d Dia nivily izy ireo mba hiady taminy. Koa niantso vonjy i Josafata, ka nampian\u2019i Jehovah. Dia nofitahin\u2019Andriamanitra hiala teo aminy ireo.",
        "32": "Ary raha vao hitan\u2019ireo lehiben\u2019ny kalesy fa tsy ny mpanjakan\u2019ny Israely izy, dia niverina avy hatrany ireo ka tsy nanaraka azy intsony.",
        "33": "Ary nisy lehilahy nandefalefa zana-tsip\u00ecka anjoanjo fotsiny, ka voany teo anelanelan\u2019ny tapany samy hafa amin\u2019ilay akanjo mifono vy ny mpanjakan\u2019ny Israely. Koa hoy ny mpanjaka tamin\u2019ny mpitondra kalesy: \u201cAvilio ny kalesy, ka ento miala eto aho, fa maratra mafy.\u201d",
        "34": "Nihamafy ny ady tamin\u2019izay fotoana izay, ary voatery notohanana tao amin\u2019ny kalesiny ny mpanjakan\u2019ny Israely, mba ho afaka hitsangana foana hiatrika ny Syrianina mandra-paharivan\u2019ny andro. Dia maty izy rehefa nilentika ny masoandro."
    },
    "19": {
        "1": "Ary niverina soa aman-tsara ho any an-tranony tany Jerosalema i Josafata mpanjakan\u2019ny Joda.",
        "2": "Dia nandeha nankany amin\u2019i Josafata Mpanjaka i Jeho zanak\u2019i Hanany mpahita, ka niteny taminy hoe: \u201cNy ratsy fanahy indray ve no tokony hampiana, ary izay mankahala an\u2019i Jehovah ve no tokony ho tianao? Noho izany, dia tezitra aminao i Jehovah.",
        "3": "Nisy zavatra tsara nataonao ihany anefa, satria nesorinao teto amin\u2019ity tany ity ny tsato-kazo masina, ary nomaninao ny fonao hitady an\u2019ilay tena Andriamanitra.\u201d",
        "4": "Ary tao Jerosalema foana i Josafata no nipetraka. Dia noteteziny indray ny vahoaka hatrany Beri-sheba ka hatrany amin\u2019ny faritra be tendrombohitr\u2019i Efraima, mba hampodiana azy ireny ho amin\u2019i Jehovah Andriamanitry ny razany.",
        "5": "Ary nametrahany mpitsara nanerana ilay tany, isaky ny tan\u00e0na voaro mafy rehetra tao Joda.",
        "6": "Dia hoy izy tamin\u2019ireo mpitsara: \u201cTandremo tsara izay ataonareo, satria tsy ho an\u2019ny olona no itsaranareo, fa ho an\u2019i Jehovah. Ary momba anareo izy amin\u2019ny fitsarana ataonareo.",
        "7": "Koa aoka hatahotra an\u2019i Jehovah ianareo. Mitandrema tsara amin\u2019izay ataonareo, fa tsy misy tsy fahamarinana ao amin\u2019i Jehovah Andriamanitsika, ary tsy mba miangatra na mandray kolikoly izy.\u201d",
        "8": "Ary napetrak\u2019i Josafata tao Jerosalema koa ny sasany tamin\u2019ny Levita sy ny mpisorona ary ny lohan\u2019ny fianakaviambe teo amin\u2019ny Israely, mba hampihatra ny lal\u00e0n\u2019i Jehovah sy hitsara ny adin\u2019ny mponina tao Jerosalema.",
        "9": "Dia nodidiany koa izy ireo hoe: \u201cIzao no ataovy noho ny fahatahorana an\u2019i Jehovah, ary aoka ianareo ho mendri-pitokisana sy hiasa amin\u2019ny fo manontolo rehefa manao izany:",
        "10": "Raha manana ady entina eto anatrehanareo ny rahalahinareo monina any an-tan\u00e0nany, na ady mahakasika fandatsahan-dra izany, na mahakasika lal\u00e0na sy didy sy fitsipika ary didim-pitsarana, dia ampitandremo izy ireo mba tsy hanao fahadisoana amin\u2019i Jehovah, sao hiharan\u2019ny fahatezerany ianareo sy ny rahalahinareo. Izany no tokony hataonareo mba tsy ho meloka ianareo.",
        "11": "Ary i Amaria lehiben\u2019ny mpisorona no ho lehibenareo amin\u2019ny raharaha rehetra momba an\u2019i Jehovah. I Zebadia zanak\u2019i Ismaela filohan\u2019ny taranak\u2019i Joda kosa no ho lehibenareo amin\u2019ny raharaha rehetra momba ny mpanjaka. Ary ho mpiandraikitra hanampy anareo ny Levita. Koa mahereza, ataovy ny asa, ary hotahin\u2019i Jehovah anie izay tsara ataonareo!\u201d"
    },
    "20": {
        "1": "Taorian\u2019izany, dia tonga hiady tamin\u2019i Josafata ny taranak\u2019i Moaba sy ny taranak\u2019i Amona ary ny sasany tamin\u2019ny Amonima.",
        "2": "Ary nisy olona tonga nilaza tamin\u2019i Josafata hoe: \u201cMisy vahoaka be avy any amoron-dranomasina, avy any Edoma, tonga hanafika anao. Ary efa ao Hazazona-tamara, izany hoe En-jedy, izy ireo.\u201d",
        "3": "Dia natahotra i Josafata ka tapa-kevitra ny hitady an\u2019i Jehovah. Koa nanao antso avo izy hoe hisy fifadian-kanina manerana an\u2019i Joda.",
        "4": "Ary tafavory mba hanontany an\u2019i Jehovah ny mponina tao Joda. Eny, tonga avy any amin\u2019ny tan\u00e0na rehetran\u2019ny Joda izy ireo mba hanontany an\u2019i Jehovah.",
        "5": "Ary i Josafata dia nitsangana teo anivon\u2019ny fiangonan\u2019i Joda sy Jerosalema, tao an-tranon\u2019i Jehovah teo anoloan\u2019ny tokotany vaovao,",
        "6": "ka niteny hoe: \u201cRy Jehovah Andriamanitry ny razanay \u00f4, tsy ianao ve no Andriamanitra any an-danitra? Tsy ianao ve no mifehy ny fanjakana rehetran\u2019ireo firenena? Ary tsy eo am-pelatananao ve ny hery sy ny tanjaka, ka tsy misy mahatohitra anao?",
        "7": "Ry Andriamanitray \u00f4, tsy ianao ve no nandroaka ny mponin\u2019ity tany ity tsy ho eo anatrehan\u2019ny Israely olonao? Ary tsy efa nomenao mandritra ny fotoana tsy voafetra ho an\u2019ny taranak\u2019i Abrahama, ilay tia anao, ve ity tany ity?",
        "8": "Dia nanorim-ponenana teto ny Israely, ka nanorina toerana masina ho an\u2019ny anaranao, ary niteny hoe:",
        "9": "\u2018Raha misy loza na sabatra na fanamelohana na areti-mandringana na mosary manjo anay, dia hitsangana eto anoloan\u2019ity trano ity sy eto anatrehanao izahay mba hiantso vonjy aminao ao anatin\u2019ny fahorianay, fa ato amin\u2019ity trano ity ny anaranao. Ary enga anie ianao hihaino ka hamonjy!\u2019",
        "10": "Ankehitriny anefa, dia indreo fa tonga ny taranak\u2019i Amona sy ny taranak\u2019i Moaba ary ny avy any amin\u2019ny faritra be tendrombohitr\u2019i Seira. Tsy navelanao hanafika azy ny Israely rehefa nivoaka avy tany Ejipta. Koa nivily lalana izy ireo fa tsy nandringana azy.",
        "11": "Jereo anefa ny avaliny anay! Indreo izy ireo fa tonga handroaka anay hiala amin\u2019ny taninao izay nomenao ho lovanay.",
        "12": "Koa tsy hampihatra ny didim-pitsaranao amin\u2019izy ireo ve ianao, ry Andriamanitray \u00f4? Fa tsy manan-kery izahay eo anatrehan\u2019io vahoaka be manafika anay io, ary tsy fantatray izay tokony hatao, ka ianao no andrandrainay.\u201d",
        "13": "Nandritra izany fotoana izany, dia nijoro teo anatrehan\u2019i Jehovah ny lehilahy rehetra tao Joda mbamin\u2019ny vady aman-janany, hatramin\u2019ny ankizy madinika.",
        "14": "Ary ny fanahin\u2019i Jehovah dia tonga tamin\u2019i Jahaziela zanak\u2019i Zakaria zanak\u2019i Benaia zanak\u2019i Jeiela zanak\u2019i Matania, izay Levita avy tamin\u2019ny taranak\u2019i Asafa. Eny, tonga taminy teo anivon\u2019ny fiangonana izany,",
        "15": "ka hoy izy: \u201cMihainoa, ry Joda rehetra sy ry mponin\u2019i Jerosalema, ary ianao koa ry Josafata Mpanjaka! Izao no lazain\u2019i Jehovah aminareo: \u2018Aza matahotra na mihorohoro noho ny amin\u2019io vahoaka be io, satria tsy anareo ny ady fa an\u2019Andriamanitra.",
        "16": "Mid\u00ecna mba hiatrika azy ireo rahampitso. Any amin\u2019ny fiakaran\u2019i Ziza ny lalany, ka ho hitanareo izy ireo eo amin\u2019ny faran\u2019ny lohasaha falehan-driaka tandrifin\u2019ny tany efitr\u2019i Jeroela.",
        "17": "Tsy mila miady ianareo amin\u2019ity indray mandeha ity. Samia maka ny toerany ka mijoroa tsara fotsiny, ary jereo ny famonjen\u2019i Jehovah anareo. Aza matahotra na mihorohoro, ry Joda sy Jerosalema \u00f4! Mivoaha hiatrika azy ireo rahampitso, ary homba anareo i Jehovah.\u2019\u201d",
        "18": "Dia niankohoka tamin\u2019ny tany avy hatrany i Josafata. Niankohoka teo anatrehan\u2019i Jehovah koa ny Joda rehetra sy ny mponin\u2019i Jerosalema, ho fanajana an\u2019i Jehovah.",
        "19": "Dia nitsangana ny Levita taranaky ny Kehatita sy taranaky ny Korahita mba hidera an\u2019i Jehovah Andriamanitry ny Israely tamin\u2019ny feo faran\u2019izay mafy.",
        "20": "Dia nifoha vao maraina ny olona, ka nankany an-tany efitr\u2019i Tekoa. Rehefa handeha anefa izy ireo, dia hoy i Josafata: \u201cMihainoa ahy, ry Joda sy ry mponin\u2019i Jerosalema! Minoa an\u2019i Jehovah Andriamanitrareo mba ho ela velona ianareo. Minoa koa ny mpaminaniny ka mahazoa fandresena.\u201d",
        "21": "Ary naka hevitra tamin\u2019ny olona i Josafata. Koa nataony teo alohan\u2019ny miaramila ny mpihira ho an\u2019i Jehovah sy ny mpanao fiderana izay nanao fitafiana masina. Ary nandeha teo alohan\u2019ny miaramila ireo sady nanao hoe: \u201cMider\u00e0 an\u2019i Jehovah, fa mandrakizay ny hatsaram-panahiny feno fitiavana.\u201d",
        "22": "Rehefa nanomboka nihoby sy nanao fiderana izy ireo, dia nisy olona nalefan\u2019i Jehovah hiafina mba hanafika ny taranak\u2019i Amona sy ny taranak\u2019i Moaba ary ny avy any amin\u2019ny faritra be tendrombohitr\u2019i Seira, izay samy nankany Joda. Dia nifamely izy samy izy.",
        "23": "Koa niady tamin\u2019ireo mponin\u2019ny faritra be tendrombohitr\u2019i Seira ny taranak\u2019i Amona sy ny taranak\u2019i Moaba, ka nandringana azy tanteraka sy nandripaka azy. Ary raha vao ripany avokoa ny mponin\u2019i Seira, dia izy samy izy indray no nifandringana.",
        "24": "Ny Joda kosa tonga teo amin\u2019ilay tilikambo fiambenana tany an-tany efitra. Ary rehefa nitazana an\u2019ilay vahoaka izy ireo, dia hitany fa indreo niampatrampatra tamin\u2019ny tany ny fatiny, fa tsy nisy niangana na iray aza.",
        "25": "Koa nankeny amin\u2019ireo faty i Josafata sy ny vahoakany mba handroba izay teny amin\u2019ireny, ka nahita zavatra be dia be ary koa fitafiana sy zava-tsarobidy maro be. Dia nendahany daholo izay azony nalaina teny amin\u2019ireo faty, ka nentiny daholo izay zakany. Telo andro izy ireo no nanao izany satria maro be ireo zavatra azo nobaboina.",
        "26": "Dia nifamory teo amin\u2019ny lemaka ivan\u2019i Beraka izy ireo tamin\u2019ny andro fahefatra, satria nisaotra an\u2019i Jehovah teo izy ireo. Izany no antony niantsoany an\u2019ilay toerana hoe Lemaka Ivan\u2019i Beraka, mandraka androany.",
        "27": "Dia niverina nankany Jerosalema teo ambany fitarihan\u2019i Josafata ny mponina rehetran\u2019i Joda sy Jerosalema. Eny, niverina tamim-pifaliana izy ireo, satria nataon\u2019i Jehovah falifaly noho izay nanjo ny fahavalony.",
        "28": "Ary tamin\u2019ny feon-dokanga sy harpa ary trompetra no nidiran\u2019izy ireo tao Jerosalema, ho ao an-tranon\u2019i Jehovah.",
        "29": "Dia nataon\u2019Andriamanitra raiki-tahotra ny fanjakana rehetra manodidina, rehefa ren\u2019izy ireny fa i Jehovah no niady tamin\u2019ny fahavalon\u2019ny Israely.",
        "30": "Koa tsy nisy nanelingelina ny fanjakan\u2019i Josafata, sady nataon\u2019Andriamaniny nandry feizay teo anivon\u2019ny fahavalony rehetra nanodidina.",
        "31": "Ary nanjaka teo amin\u2019ny Joda i Josafata. Dimy amby telopolo taona izy tamin\u2019izy nanomboka nanjaka, ary dimy amby roapolo taona no nanjakany tany Jerosalema. Ary ny anaran-dreniny dia Azoba, zanak\u2019i Sily.",
        "32": "Nanao hoatran\u2019izay nataon\u2019i Asa rainy foana izy, ka tsy niala tamin\u2019izany fa nanao izay mahitsy teo imason\u2019i Jehovah.",
        "33": "Mbola nisy ihany anefa ny toerana avo. Ary mbola tsy nanomana ny fony hitady an\u2019ilay Andriamanitry ny razany ny vahoaka.",
        "34": "Ary ny sisa amin\u2019ny tantaran\u2019i Josafata, na ny voalohany na ny farany, dia efa voarakitra ao amin\u2019izay nosoratan\u2019i Jeho zanak\u2019i Hanany, ka nampidirina tao amin\u2019ny Boky Momba ny Mpanjakan\u2019ny Israely.",
        "35": "Ary i Josafata mpanjakan\u2019ny Joda dia niombon-draharaha tamin\u2019i Ahazia mpanjaka ratsy fanahy teo amin\u2019ny Israely.",
        "36": "Niombon-draharaha taminy izy tamin\u2019ny fanaovana sambo ho any Tarsisy, ary nanao sambo tao Eziona-gebera izy ireo.",
        "37": "Naminany loza ho an\u2019i Josafata anefa i Eliezera zanak\u2019i Dodavaho avy any Maresa, nanao hoe: \u201cNoho ianao niombon-draharaha tamin\u2019i Ahazia, dia horavan\u2019i Jehovah ny zava-bitanao.\u201d Koa rendrika ireo sambo, ka tsy tody tany Tarsisy."
    },
    "21": {
        "1": "Farany, dia nodimandry any amin\u2019ny razany i Josafata, ka nalevina any amin\u2019ny razany tao amin\u2019ny Tan\u00e0nan\u2019i Davida. Ary i Jorama zanany no nanjaka nandimby azy.",
        "2": "Ary i Jorama nanan-drahalahy hafa izay zanak\u2019i Josafata koa, dia i Azaria, Jehiela, Zakaria, Azaria, Mikaela, ary Sefatia. Zanak\u2019i Josafata mpanjakan\u2019ny Israely avokoa ireo.",
        "3": "Koa samy nomen-drainy fanomezana be dia be izy ireo, dia volafotsy sy volamena sy zava-tsarobidy ary koa tan\u00e0na voaro mafy tao Joda. Ny fanjakana kosa nomeny an\u2019i Jorama satria izy no lahimatoa.",
        "4": "Rehefa nandray ny fanjakan-drainy anefa i Jorama, dia nanamafy orina ny toerany izy ka novonoiny tamin\u2019ny sabatra ny rahalahiny rehetra sy ny andriana sasany teo amin\u2019ny Israely.",
        "5": "Roa amby telopolo taona i Jorama tamin\u2019izy nanomboka nanjaka, ary valo taona no nanjakany tany Jerosalema.",
        "6": "Nanao hoatran\u2019izay nataon\u2019ireo mpanjakan\u2019ny Israely izy, dia tahaka ny nataon\u2019ny ankohonan\u2019i Ahaba, satria ny zanakavavin\u2019i Ahaba no vadiny. Ary nanao izay ratsy teo imason\u2019i Jehovah foana izy.",
        "7": "Tsy tian\u2019i Jehovah haringana anefa ny taranak\u2019i Davida, noho ny fifanekena nataony tamin\u2019i Davida. Efa nilaza koa izy hoe hanome jiro foana ho azy sy ny taranany.",
        "8": "Tamin\u2019ny andron\u2019i Jorama no nikomian\u2019i Edoma tsy ho eo ambany fahefan\u2019ny Joda sy nananganany mpanjaka hitondra ny fireneny.",
        "9": "Koa nankany Edoma i Jorama sy ireo lehibe mbamin\u2019ny kalesy rehetra. Ary nifoha izy tamin\u2019ny alina, ka novonoiny ho faty ny Edomita izay nanodidina azy sy nanodidina ny lehiben\u2019ny kalesy.",
        "10": "Mbola nikomy tsy ho eo ambany fahefan\u2019ny Joda anefa i Edoma mandraka androany. Tamin\u2019izany andro izany koa ny tan\u00e0nan\u2019i Libna no nanomboka nikomy tsy ho eo ambany fahefan\u2019i Jorama. Nahafoy an\u2019i Jehovah Andriamanitry ny razany mantsy i Jorama.",
        "11": "Nanao toerana avo teny amin\u2019ny tendrombohitr\u2019i Joda koa izy, mba hitaomana ny mponin\u2019i Jerosalema hanana fifandraisana mamoafady amin\u2019ny andriamani-diso, sy mba hamitahana ny Joda.",
        "12": "Tat\u1ef3 aoriana dia nisy taratasy avy tamin\u2019i Elia mpaminany tonga tany amin\u2019i Jorama, nanao hoe: \u201cIzao no nolazain\u2019i Jehovah Andriamanitr\u2019i Davida razambenao: \u2018Tsy nanao hoatran\u2019izay nataon\u2019i Josafata rainao, na hoatran\u2019izay nataon\u2019i Asa mpanjakan\u2019ny Joda ianao,",
        "13": "fa nanao hoatran\u2019izay nataon\u2019ireo mpanjakan\u2019ny Israely kosa, ka nitaona ny Joda sy ny mponin\u2019i Jerosalema mba hanana fifandraisana mamoafady amin\u2019ny andriamani-diso, toy ny nataon\u2019ny ankohonan\u2019i Ahaba izay nitaona ny olona hanana fifandraisana mamoafady toy izany. Novonoinao koa aza ny rahalahinao, izay anisan\u2019ny ankohonan-drainao sady tsara noho ianao.",
        "14": "Noho izany, dia hahatonga loza lehibe amin\u2019ny vahoakanao sy ny vady aman-janakao ary ny fanananao rehetra i Jehovah.",
        "15": "Ary ho voan\u2019ny aretin-tsinay mafy ianao mandra-pipotsaky ny tsinainao, satria hihombo isan\u2019andro ny aretinao.\u2019\u201d",
        "16": "Koa nentanin\u2019i Jehovah hanafika an\u2019i Jorama ny Filistinina sy ny Arabo izay tany akaikin\u2019ny Etiopianina.",
        "17": "Dia niakatra tany Joda izy ireo, ka niditra an-keriny tao. Ary nobaboin\u2019izy ireo ny fananana rehetra tao an-tranon\u2019ny mpanjaka mbamin\u2019ny vady aman-janany, ka tsy nisy tavela ny zanany afa-tsy i Joahaza faralahiny.",
        "18": "Taorian\u2019izany rehetra izany, dia nataon\u2019i Jehovah voan\u2019ny aretin-tsinay tsy mety sitrana izy.",
        "19": "Tat\u1ef3 aoriana, rehefa afaka roa taona dia nipotsaka ny tsinainy tamin\u2019izy narary, ka maty tao anatin\u2019ny fangirifiriana mafy izy. Ary tsy mba nandoroana zava-manitra toy izay natao tamin\u2019ny razany izy.",
        "20": "Roa amby telopolo taona i Jorama tamin\u2019izy nanomboka nanjaka, ary valo taona no nanjakany tany Jerosalema. Farany, dia maty izy nefa tsy nisy nalahelo azy. Dia nalevina tao amin\u2019ny Tan\u00e0nan\u2019i Davida izy, fa tsy tao amin\u2019ny fasan\u2019ny mpanjaka."
    },
    "22": {
        "1": "Ary nataon\u2019ny mponin\u2019i Jerosalema ho mpanjaka nandimby an\u2019i Jorama i Ahazia faralahiny, fa ny zokiny rehetra efa novonoin\u2019ireo mpandroba tonga niaraka tamin\u2019ny Arabo tao an-toby. Dia lasa mpanjakan\u2019ny Joda i Ahazia zanak\u2019i Jorama.",
        "2": "Roa amby roapolo taona i Ahazia tamin\u2019izy nanomboka nanjaka, ary herintaona no nanjakany tany Jerosalema. Ny anaran-dreniny dia Atalia, zafikelin\u2019i Omry.",
        "3": "Nanao hoatran\u2019izay nataon\u2019ny ankohonan\u2019i Ahaba koa izy, satria nanome saina azy hanao ratsy ny reniny.",
        "4": "Koa nanao izay ratsy teo imason\u2019i Jehovah foana izy, toy ny nataon\u2019ny ankohonan\u2019i Ahaba, satria izy ireo no mpanolo-tsaina azy taorian\u2019ny nahafatesan-drainy ka nitondra loza ho azy.",
        "5": "Izay torohevitr\u2019izy ireo no narahiny, ka niaraka tamin\u2019i Jorama zanak\u2019i Ahaba mpanjakan\u2019ny Israely izy mba hiady tamin\u2019i Hazaela mpanjakan\u2019i Syria, tany Ramota-gileada. Voan\u2019ny mpandefa zana-tsip\u00ecka i Jorama tamin\u2019izay,",
        "6": "ka niverina tany Jezirela mba hotsaboina noho ny ratra natao taminy tany Rama, tamin\u2019izy niady tamin\u2019i Hazaela mpanjakan\u2019i Syria. Ary nidina tany Jezirela i Azaria zanak\u2019i Jorama mpanjakan\u2019ny Joda mba hamangy an\u2019i Jorama zanak\u2019i Ahaba, noho izy narary.",
        "7": "Avy tamin\u2019Andriamanitra anefa ny loza nanjo an\u2019i Ahazia, noho izy nankany amin\u2019i Jorama. Rehefa tonga tany izy, dia niara-nivoaka tamin\u2019i Jorama mba hankeny amin\u2019i Jeho zafikelin\u2019i Nimsy izay nohosoran\u2019i Jehovah mba handringana ny ankohonan\u2019i Ahaba.",
        "8": "Tamin\u2019i Jeho nampihatra ny didim-pitsarana tamin\u2019ny ankohonan\u2019i Ahaba, dia nifanehatra taminy ireo andrianan\u2019ny Joda sy ireo zana-drahalahin\u2019i Ahazia izay samy mpanompon\u2019i Ahazia, ka novonoiny.",
        "9": "Avy eo dia notadiaviny i Ahazia ka voasambotra tamin\u2019ny farany rehefa niafina tany Samaria. Dia nentina tany amin\u2019i Jeho i Ahazia ka novonoina ho faty. Ary nalevina izy, satria hoy ny olona: \u201cZafikelin\u2019i Josafata, izay nitady an\u2019i Jehovah tamin\u2019ny fony manontolo, izy.\u201d Ary tao amin\u2019ny ankohonan\u2019i Ahazia dia tsy nisy afaka nitondra ny fanjakana.",
        "10": "Rehefa hitan\u2019i Atalia renin\u2019i Ahazia fa maty ilay zanany, dia naripany avokoa ny tarana-mpanjaka tamin\u2019ny taranak\u2019i Joda.",
        "11": "Nalain\u2019i Josebata zanakavavin\u2019ny mpanjaka anefa i Joasy zanak\u2019i Ahazia, ka nangalariny avy teo amin\u2019ireo zanaky ny mpanjaka efa hovonoina. Dia nataony tao amin\u2019ny efitra anatiny nisy ny fandriana i Joasy sy ilay vehivavy mpampinono azy. Koa nafenin\u2019i Josebata i Joasy noho ny amin\u2019i Atalia, ka tsy novonoin\u2019i Atalia. Vadin\u2019i Joiada mpisorona i Josebata anabavin\u2019i Ahazia sady zanakavavin\u2019i Jorama Mpanjaka.",
        "12": "Ary niaraka tamin\u2019izy ireo tao an-tranon\u2019Andriamanitra i Joasy ka nafenina tao enin-taona, raha mbola nanjaka nanerana ilay tany i Atalia."
    },
    "23": {
        "1": "Ary tamin\u2019ny taona fahafito, dia nisikina herim-po i Joiada ka nanao fifanekena tamin\u2019ireo lehiben\u2019ny zato, dia i Azaria zanak\u2019i Jerohama sy Ismaela zanak\u2019i Johanana sy Azaria zanak\u2019i Obeda sy Mahaseia zanak\u2019i Adaia ary Elisafata zanak\u2019i Zikry.",
        "2": "Dia lasa nitety ny Joda izy ireo. Koa nangoniny ny Levita avy any amin\u2019ny tan\u00e0na rehetran\u2019ny Joda sy ny lohan\u2019ny fianakaviambe teo amin\u2019ny Israely, ka tonga tao Jerosalema.",
        "3": "Dia nanao fifanekena tamin\u2019ny mpanjaka tao an-tranon\u2019Andriamanitra ny fiangonana manontolo. Ary hoy i Joiada: \u201cHanjaka ny zanaky ny mpanjaka, araka ny efa nampanantenain\u2019i Jehovah momba ny taranak\u2019i Davida.",
        "4": "Koa izao no hataonareo: Ny ampahatelony aminareo izay miditra amin\u2019ny andro sabata, na mpisorona izy na Levita, dia ho mpiandry varavarana,",
        "5": "ary ny ampahatelony ho eo amin\u2019ny tranon\u2019ny mpanjaka, ary ny ampahatelony ambiny ho eo amin\u2019ny Vavahadin\u2019ny Fototra. Fa ny olona rehetra kosa ho eo an-tokotanin\u2019ny tranon\u2019i Jehovah.",
        "6": "Ary aza avela hisy hiditra ao an-tranon\u2019i Jehovah, afa-tsy ny mpisorona sy ny Levita manao fanompoana ihany. Ireo no hiditra ao, satria masina izy ireo. Ny olona rehetra kosa hanao ny adidiny amin\u2019i Jehovah.",
        "7": "Ary ny Levita dia hanodidina ny mpanjaka ka samy hitana ny fiadiany avy. Ary hovonoina ho faty izay miditra ao an-trano. Koa araho foana ny mpanjaka, na miditra na mivoaka.\u201d",
        "8": "Dia nanao araka izay rehetra nandidian\u2019i Joiada mpisorona ny Levita sy ny Joda rehetra, ka samy naka an\u2019izay olom-peheziny, dia izay niditra tamin\u2019ny andro sabata sy izay nivoaka tamin\u2019ny andro sabata. Tsy nisy navelan\u2019i Joiada mpisorona hody mantsy izy ireo na inona na inona fizarana nisy azy.",
        "9": "Dia nomen\u2019i Joiada mpisorona an\u2019ireo lehiben\u2019ny zato ny lefon\u2019i Davida Mpanjaka sy ny ampingany ary ny ampingany boribory, izay tao an-tranon\u2019Andriamanitra.",
        "10": "Ary nalahatr\u2019i Joiada ny olona rehetra, nanomboka teo amin\u2019ny lafiny ankavanan\u2019ny trano ka hatreny amin\u2019ny lafiny ankavian\u2019ny trano, sy teo akaikin\u2019ny alitara ary teo akaikin\u2019ny trano. Ary nisy koa nalahany nanodidina ny mpanjaka. Samy nitana lefom-pohy izy ireo.",
        "11": "Avy eo dia navoakan\u2019izy ireo ny zanaky ny mpanjaka, ka nataony teo ambony lohany ny diadema sy ny horonam-boky misy ny Lal\u00e0na, ary nataony mpanjaka izy. Koa nanosotra azy ho mpanjaka i Joiada sy ny zanany, sady niteny hoe: \u201cHo ela velona anie ny mpanjaka!\u201d",
        "12": "Rehefa ren\u2019i Atalia ny firodorodon\u2019ny olona nihazakazaka sy ny fihobian\u2019izy ireo ny mpanjaka, dia nankany amin\u2019ny vahoaka tany an-tranon\u2019i Jehovah avy hatrany izy.",
        "13": "Dia hitan\u2019i Atalia ny mpanjaka nitsangana teo akaikin\u2019ny andry, teo amin\u2019ny fidirana. Teo akaikin\u2019ny mpanjaka koa ireo andriana sy ny mpitsoka trompetra. Ary hitany koa ny vahoaka manontolo nifaly sy nitsoka trompetra, mbamin\u2019ny mpihira nitendry zavamaneno sy ireo mpitarika ny fiderana. Dia norovitin\u2019i Atalia avy hatrany ny akanjony, sady hoy izy: \u201cFikomiana! Fikomiana!\u201d",
        "14": "Nirahin\u2019i Joiada mpisorona anefa ireo lehiben\u2019ny zato voatendry hitari-tafika, ka nilazany hoe: \u201cAvoahy eny ivelan\u2019ny filaharana izy. Ary izay rehetra manaraka azy, dia vonoy amin\u2019ny sabatra!\u201d Efa nilaza mantsy ilay mpisorona hoe: \u201cAza vonoina ao an-tranon\u2019i Jehovah izy.\u201d",
        "15": "Koa nosamborin\u2019izy ireo ravehivavy. Dia novonoiny ho faty izy, raha vao tongany teo amin\u2019ny fidirana amin\u2019ny vavahadin-tsoavaly teo amin\u2019ny tranon\u2019ny mpanjaka.",
        "16": "Avy eo dia nanao fifanekena i Joiada sy ny vahoaka manontolo ary ny mpanjaka, ka nilaza fa ho olon\u2019i Jehovah foana izy ireo.",
        "17": "Taorian\u2019izay, dia nankany amin\u2019ny tranon\u2019i Bala ny vahoaka manontolo, ka narodany ilay trano. Dia nopotehin\u2019izy ireo ny alitaran\u2019i Bala sy ny sariny. Novonoin\u2019izy ireo teo anoloan\u2019ny alitara koa i Matana mpisoron\u2019i Bala.",
        "18": "Ary nankinin\u2019i Joiada tamin\u2019ny mpisorona sy ny Levita ny andraikitra tao an-tranon\u2019i Jehovah. Efa nozarazarain\u2019i Davida hanompo tao an-tranon\u2019i Jehovah mantsy ny mpisorona sy Levita, mba hanolotra ny fanatitra dorana ho an\u2019i Jehovah, araka izay voasoratra ao amin\u2019ny lal\u00e0n\u2019i Mosesy. Hanao izany amim-pifaliana sy amin-kira izy ireo, araka ny nandidian\u2019i Davida.",
        "19": "Dia nasiany mpiandry vavahady teo am-bavahadin\u2019ny tranon\u2019i Jehovah mba tsy hisy ho tafiditra tao ny olona voaloto, na inona na inona nandoto azy.",
        "20": "Ary nentiny niaraka taminy ireo lehiben\u2019ny zato sy ny olona ambony sy ny mpifehy teo amin\u2019ny vahoaka ary ny vahoaka manontolo. Dia nentiny nidina avy tao an-tranon\u2019i Jehovah ny mpanjaka. Ary nandalo tany amin\u2019ny vavahady ambony izy ireo, dia tonga tao an-tranon\u2019ny mpanjaka, ka nametraka azy teo amin\u2019ny seza fiandrianam-panjakana.",
        "21": "Dia nifaly ny vahoaka manontolo, ary nandry feizay ny tan\u00e0na. Ary i Atalia efa novonoina tamin\u2019ny sabatra."
    },
    "24": {
        "1": "Fito taona i Joasy tamin\u2019izy nanomboka nanjaka, ary efapolo taona no nanjakany tany Jerosalema. Ny anaran-dreniny dia Zibia, avy any Beri-sheba.",
        "2": "Ary nanao izay mahitsy teo imason\u2019i Jehovah foana i Joasy, nandritra ny androm-piainan\u2019i Joiada mpisorona.",
        "3": "Nakan\u2019i Joiada vady roa izy, ka niteraka zazalahy sy zazavavy.",
        "4": "Tat\u1ef3 aoriana dia nirin\u2019ny fon\u2019i Joasy ny hanavao ny tranon\u2019i Jehovah.",
        "5": "Koa novoriny ny mpisorona sy ny Levita ka nilazany hoe: \u201cMankanesa any amin\u2019ireo tan\u00e0nan\u2019i Joda, ka manang\u00f2na vola avy amin\u2019ny Israely rehetra, mba hanamboarana ny simba amin\u2019ny tranon\u2019Andriamanitrareo isan-taona. Ary karakarao haingana izany.\u201d Tsy rototra tamin\u2019ilay izy anefa ny Levita.",
        "6": "Koa nantsoin\u2019ny mpanjaka i Joiada izay lohany tamin\u2019ireo, ka noteneniny hoe: \u201cNahoana no tsy notakinao tamin\u2019ny Levita ny tatitra momba ny fanangonana ny hetra masina avy amin\u2019ny Joda sy Jerosalema, dia ny hetra efa nasain\u2019i Mosesy mpanompon\u2019i Jehovah nomen\u2019ny fiangonan\u2019Israely ho an\u2019ny tranolay misy ny Tenin\u2019ny Vavolombelona?",
        "7": "Ny tranon\u2019Andriamanitra mantsy efa norobain\u2019ny zanakalahin\u2019i Atalia ratsy fanahy, ary na ny zava-masina rehetra tao an-tranon\u2019i Jehovah aza natolony ho an\u2019ireo Bala.\u201d",
        "8": "Dia nanome baiko ny mpanjaka, ary nanao vata izy ireo ka nametraka izany teo ivelan\u2019ny vavahadin\u2019ny tranon\u2019i Jehovah.",
        "9": "Avy eo dia nanao antso avo nanerana an\u2019i Joda sy Jerosalema izy ireo, mba hanaterana ny hetra masina ho an\u2019i Jehovah. Io ilay hetra nasain\u2019i Mosesy mpanompon\u2019Andriamanitra homen\u2019ny Israely, fony izy ireo tany an-tany efitra.",
        "10": "Ary faly ny andriana rehetra sy ny vahoaka manontolo, ka nitondra vola sy nandrotsaka izany tao amin\u2019ilay vata. Ary samy nandrotsaka daholo izy rehetra.",
        "11": "Rehefa tonga ny fotoana, dia nentin\u2019ny Levita ilay vata ka nateriny tany amin\u2019ny mpanjaka. Ary raha vao hitan\u2019izy ireo fa nisy vola be dia be tao amin\u2019ilay vata, dia tonga ny mpitan-tsoratry ny mpanjaka sy ny solontenan\u2019ny lehiben\u2019ny mpisorona, ka namoaka ny vola rehetra tao. Ary nobatainy ilay vata, ka naveriny teny amin\u2019ny toerany. Toy izany foana no nataon\u2019izy ireo isan\u2019andro, ka nahangona vola be dia be izy ireo.",
        "12": "Ary nomen\u2019ny mpanjaka sy Joiada an\u2019ireo mpanao ny asa fanompoana tao an-tranon\u2019i Jehovah ny vola. Koa ireo no nanakarama ny mpipai-bato sy ny mpanao asa tanana mba hanavao ny tranon\u2019i Jehovah, ary koa ny mpanao asa vy sy varahina mba hanamboatra ny simba tamin\u2019ny tranon\u2019i Jehovah.",
        "13": "Dia natombok\u2019ireo mpanao ny asa ilay asa, ka nandroso ny fanamboarana nataon\u2019izy ireo, ary tamin\u2019ny farany dia voamboatrany tsara araka ny tokony ho izy ny tranon\u2019Andriamanitra sady nataony mafy tsara.",
        "14": "Raha vao vitan\u2019izy ireo izany, dia naterina tany amin\u2019ny mpanjaka sy Joiada ny ambim-bola. Ary nanao an\u2019ireto zavatra ireto koa izy ireo: Fitaovana ho an\u2019ny tranon\u2019i Jehovah sy ho an\u2019ny fanompoana, fitaovana fanaovana fanatitra, kaopy, ary fitaovana vita tamin\u2019ny volamena sy volafotsy. Ary nanao fanatitra dorana tao an-tranon\u2019i Jehovah ny olona, nandritra ny androm-piainan\u2019i Joiada.",
        "15": "Ary efa antitra sady voky andro i Joiada vao maty. Telopolo amby zato taona izy tamin\u2019izay.",
        "16": "Koa nalevina tao amin\u2019ny Tan\u00e0nan\u2019i Davida niaraka tamin\u2019ireo mpanjaka izy, satria nanao soa teo amin\u2019ny Israely sy tamin\u2019Andriamanitra ary tamin\u2019ny tranon\u2019Andriamanitra.",
        "17": "Rehefa maty i Joiada, dia tonga niankohoka teo anatrehan\u2019ny mpanjaka ireo andrianan\u2019ny Joda. Tamin\u2019izany fotoana izany, dia nihaino azy ireo ny mpanjaka.",
        "18": "Koa nafoin\u2019izy ireo ny tranon\u2019i Jehovah Andriamanitry ny razany. Ary nanompo ny tsato-kazo masina sy ny sampy izy ireo. Dia tezitra tamin\u2019ny Joda sy Jerosalema Andriamanitra noho izany helok\u2019izy ireo izany.",
        "19": "Ary tsy nitsahatra naniraka mpaminany nankany amin\u2019izy ireo i Jehovah mba hampodiana azy ireo aminy. Koa nampitandrina azy ireo foana ny mpaminany, nefa tsy nihaino izy ireo.",
        "20": "Dia tonga tamin\u2019i * Zakaria zanak\u2019i Joiada mpisorona ny fanahin\u2019Andriamanitra, * ka nitsangana teo amin\u2019ny toerana avo kokoa noho izay nisy ny vahoaka izy, ary niteny hoe: \u201cIzao no nolazain\u2019ilay tena Andriamanitra: \u2018Nahoana ianareo no mandika ny didin\u2019i Jehovah? Tsy hahomby ianareo amin\u2019izany. Nahafoy an\u2019i Jehovah ianareo, ka mba hafoiny koa.\u2019\u201d",
        "21": "Koa niray tetika hanohitra an\u2019i Zakaria izy ireo, ka nitora-bato azy teo an-tokotanin\u2019ny tranon\u2019i Jehovah, araka ny baikon\u2019ny mpanjaka.",
        "22": "Ary tsy mba tsaroan\u2019i Joasy Mpanjaka fa naneho hatsaram-panahy feno fitiavana taminy i Joiada rain\u2019i Zakaria. Koa novonoiny io zanak\u2019i Joiada io. Dia hoy i Zakaria rehefa ho faty: \u201cHojeren\u2019i Jehovah anie izao ka hovaliany!\u201d",
        "23": "Ary niakatra mba hiady tamin\u2019i Joasy ny tafik\u2019i Syria tamin\u2019ny fiandohan\u2019ny taona, ka notafihin\u2019izy ireo i Joda sy Jerosalema. Dia naripak\u2019izy ireo daholo ny andrianan\u2019ny vahoaka, ary nalefany tany amin\u2019ny mpanjakan\u2019i Damaskosy avokoa ny zavatra nobaboiny.",
        "24": "Miaramila vitsy fotsiny no nentin\u2019ny tafika syrianina nanafika tany, nefa ny natolotr\u2019i Jehovah teo an-tanany dia miaramila be dia be satria nahafoy an\u2019i Jehovah Andriamanitry ny razany izy ireo. Ary nampihatra didim-pitsarana tamin\u2019i Joasy ny Syrianina.",
        "25": "Ary lasa nody ny Syrianina, ka navelany tao anatin\u2019ny aretina mafy i Joasy. Dia niray tetika hamono azy ny mpanompony, noho ny nandatsahany ny ran\u2019ny zanak\u2019i Joiada mpisorona. Koa novonoin\u2019izy ireo teo am-pandriana izy ka maty. Dia nalevina tao amin\u2019ny Tan\u00e0nan\u2019i Davida izy, saingy tsy tao amin\u2019ny fasan\u2019ny mpanjaka.",
        "26": "Ireto no niray tetika hamono azy: I Zabada zanak\u2019i Simata vehivavy amonita, sy Jozabada zanak\u2019i Simrita vehivavy moabita.",
        "27": "Ary ny amin\u2019ny zanany, sy ny fanamelohana maro be nambara taminy, ary ny fanamboarana indray ny tranon\u2019Andriamanitra, dia efa voasoratra ao amin\u2019ny fitantarana ao amin\u2019ny Boky Momba ny Mpanjaka. Ary i Amazia zanany no nanjaka nandimby azy."
    },
    "25": {
        "1": "Dimy amby roapolo taona i Amazia tamin\u2019izy lasa mpanjaka, ary sivy amby roapolo taona no nanjakany tany Jerosalema. Ary ny anaran-dreniny dia Joadana avy any Jerosalema.",
        "2": "Nanao izay mahitsy teo imason\u2019i Jehovah foana i Amazia, saingy tsy tamin\u2019ny fony manontolo.",
        "3": "Raha vao mafy orina ny fanjakana nentiny, dia novonoiny ho faty avy hatrany ireo mpanompony izay namono ny mpanjaka rainy.",
        "4": "Tsy novonoiny anefa ny zanak\u2019ireo, fa narahiny izay voasoratra ao amin\u2019ny lal\u00e0na ao amin\u2019ny bokin\u2019i Mosesy, dia izao nandidian\u2019i Jehovah izao: \u201cNy ray tsy tokony ho faty noho ny ataon\u2019ny zanaka, ary ny zanaka tsy tokony ho faty noho ny ataon\u2019ny ray. Noho ny fahotany ihany no hahafaty ny tsirairay.\u201d",
        "5": "Dia novorin\u2019i Amazia ny Joda, ary nalahany araka ny fianakaviambeny, teo ambany fifehezan\u2019ny lehiben\u2019ny arivo sy ny lehiben\u2019ny zato, mba hiady ho an\u2019ny Joda sy Benjamina rehetra. Dia nosoratany anarana izay roapolo taona no ho miakatra, ka hitany fa lehilahy voafantina telo hetsy azo nalefa tao amin\u2019ny tafika izy ireo, sady nahatana lefona sy ampinga lehibe.",
        "6": "Ary nisy lehilahy iray hetsy izay matanjaka sy mahery fo avy tamin\u2019ny Israely koa nokaramainy talenta volafotsy zato.",
        "7": "Tonga teo aminy anefa ny lehilahin\u2019Andriamanitra anankiray, ka niteny hoe: \u201cAza avela hiaraka aminao ny tafiky ny Israely, ry mpanjaka \u00f4, fa i Jehovah tsy miaraka amin\u2019ny Israely, dia ny taranak\u2019i Efraima rehetra.",
        "8": "Fa ianao no mankanesa any, ka manaova zavatra ary mahereza hiatrika ilay ady. Hain\u2019Andriamanitra ny mandavo anao eo anoloan\u2019ny fahavalo, fa manan-kery hanampiana sy handavoana izy.\u201d",
        "9": "Dia hoy i Amazia taminy: \u201cKoa ahoana ny amin\u2019ireo talenta volafotsy zato efa nomeko ny miaramilan\u2019ny Israely?\u201d Ary hoy ilay lehilahin\u2019Andriamanitra: \u201cAfaka manome anao mihoatra lavitra noho izany i Jehovah.\u201d",
        "10": "Koa navahan\u2019i Amazia mba halefa hody ireo miaramila avy tany Efraima tonga niaraka taminy. Tezitra mafy tamin\u2019ny Joda anefa izy ireo, ka nody tamin-katezerana.",
        "11": "Ary nisikina herim-po i Amazia, ka notarihiny ho any amin\u2019ny Lohasahan-tsira ny vahoakany. Dia namely ny taranak\u2019i Seira izy ka iray alina no matiny.",
        "12": "Ary nisy iray alina koa azon\u2019ny taranak\u2019i Joda sambo-belona. Koa nentiny teny an-tampon\u2019ny harambato ireo ka navariny avy teny, dia montsamontsana avokoa.",
        "13": "Ireo miaramila nampodin\u2019i Amazia tsy hiaraka hiady taminy kosa dia nanafika an\u2019ireo tan\u00e0nan\u2019i Joda hatrany Samaria ka hatrany Beti-horona. Koa nahafaty olona telo arivo izy ireo tany, ary nandroba zavatra maro be.",
        "14": "Rehefa niverina avy namely ny Edomita anefa i Amazia, dia nentiny ireo andriamanitry ny taranak\u2019i Seira ka nataony andriamaniny. Dia niankohoka teo anatrehan\u2019ireny izy, ka nanolotra setroka ho sorona ho an\u2019ireny.",
        "15": "Koa tezitra be tamin\u2019i Amazia i Jehovah, ka naniraka mpaminany hilaza taminy hoe: \u201cNahoana ianao no nitady an\u2019ireo andriamanitry ny firenen-kafa, nefa tsy nahavonjy ny vahoakany avy teo an-tananao akory ireny?\u201d",
        "16": "Raha mbola niteny ilay mpaminany, dia namaly avy hatrany ny mpanjaka hoe: \u201cHo mpanolo-tsaina ny mpanjaka angaha no nanendrenay anao? Aoka izay, sao matin\u2019ny olona eo ianao.\u201d Koa tsy niteny intsony ilay mpaminany, fa hoy fotsiny izy: \u201cFantatro fa efa tapa-kevitra ny handringana anao Andriamanitra, noho izany nataonao izany sy noho ianao tsy nihaino ny torohevitro.\u201d",
        "17": "Ary naka hevitra tamin\u2019olon-kafa i Amazia mpanjakan\u2019ny Joda ka nandefa iraka ho any amin\u2019i Joasy zanak\u2019i Joahaza, zanak\u2019i Jeho mpanjakan\u2019ny Israely, nanao hoe: \u201cTongava, andao isika hifanandrina!\u201d",
        "18": "Dia naniraka olona nankany amin\u2019i Amazia mpanjakan\u2019ny Joda i Joasy mpanjakan\u2019ny Israely, hilaza hoe: \u201cNandefa iraka ho any amin\u2019ny hazo sedera tany Libanona ny tsilo tany Libanona, nanao hoe: \u2018Omeo ho vadin\u2019ny zanako lahy ny zanakao vavy.\u2019 Nandalo anefa ny bibidia iray tany Libanona, ka nanosihosy an\u2019ilay tsilo.",
        "19": "Nilaza ianao fa nandresy an\u2019i Edoma, ka nasesiky ny fonao hanandra-tena mba hahazo voninahitra. Mitoera ihany anefa ao an-tranonao, ary aza mila ady, fa ho resy ianao sy ny Joda satria atody miady amam-bato ianareo.\u201d",
        "20": "Tsy nanaiky anefa i Amazia. Fa avy tamin\u2019Andriamanitra no nahatonga izany mba hanolorana azy ireo eo an-tanan\u2019i Joasy, noho izy ireo nitady ny andriamanitr\u2019i Edoma.",
        "21": "Niakatra \u00e0ry i Joasy mpanjakan\u2019ny Israely, ka nifanandrina tany Beti-semesy any Joda izy ireo, dia izy sy Amazia mpanjakan\u2019ny Joda.",
        "22": "Dia resy teo anoloan\u2019ny Israely ny Joda, ka samy nandositra nankany amin\u2019ny tranolainy avy.",
        "23": "Ary i Amazia mpanjakan\u2019ny Joda zanak\u2019i Joasy zanak\u2019i Joahaza no nosamborin\u2019i Joasy mpanjakan\u2019ny Israely tany Beti-semesy, ka nentiny tany Jerosalema. Ary nanagorobahan\u2019i Joasy efajato hakiho ny mandan\u2019i Jerosalema, nanomboka teo amin\u2019ny Vavahadin\u2019i Efraima ka hatreo amin\u2019ny Vavahady An-jorony.",
        "24": "Dia nalainy avokoa ny volamena sy ny volafotsy ary ny fitaovana izay niandraiketan\u2019i Obeda-edoma tao an-tranon\u2019Andriamanitra, sy ny zava-tsarobidy notehirizina tao an-tranon\u2019ny mpanjaka. Nisy koa olona nalainy ho takalon\u2019aina. Dia niverina tany Samaria izy.",
        "25": "Ary mbola velona dimy ambin\u2019ny folo taona i Amazia zanak\u2019i Joasy mpanjakan\u2019ny Joda, taorian\u2019ny nahafatesan\u2019i Joasy zanak\u2019i Joahaza mpanjakan\u2019ny Israely.",
        "26": "Ary ny sisa amin\u2019ny tantaran\u2019i Amazia, na ny voalohany na ny farany, tsy efa voasoratra ao amin\u2019ny Boky Momba ny Mpanjakan\u2019ny Joda sy Israely ve izany?",
        "27": "Ary nisy niray tetika hanohitra an\u2019i Amazia tany Jerosalema, nanomboka tamin\u2019izy tsy nanaraka an\u2019i Jehovah. Farany dia nandositra tany Lakisy izy, nefa nisy nirahina hanenjika azy ka namono azy tany.",
        "28": "Ary nentina tamin\u2019ny soavaly ny fatiny ka nalevina any amin\u2019ny razany, tao amin\u2019ny tan\u00e0nan\u2019i Joda."
    },
    "26": {
        "1": "Dia nalain\u2019ny mponin\u2019i Joda rehetra i Ozia, izay enina ambin\u2019ny folo taona, ka nataony mpanjaka handimby an\u2019i Amazia rainy.",
        "2": "Izy no nanorina indray an\u2019i Elota ka nampody azy tamin\u2019ny Joda, rehefa nodimandry any amin\u2019ny razany ny mpanjaka.",
        "3": "Enina ambin\u2019ny folo taona i Ozia tamin\u2019izy nanomboka nanjaka, ary roa amby dimampolo taona no nanjakany tany Jerosalema. Ny anaran-dreniny dia Jekolia avy any Jerosalema.",
        "4": "Ary nanao izay mahitsy teo imason\u2019i Jehovah izy, toy izay rehetra nataon\u2019i Amazia rainy.",
        "5": "Dia niezaka nitady an\u2019Andriamanitra foana izy tamin\u2019ny andron\u2019i Zakaria, izay nampianatra azy hatahotra an\u2019ilay tena Andriamanitra. Koa nataon\u2019i Jehovah nahomby izy tamin\u2019ny andro nitadiavany an\u2019Andriamanitra.",
        "6": "Ary nivoaka niady tamin\u2019ny Filistinina izy, ka nogorobahany ny mandan\u2019i Gata sy ny mandan\u2019i Jabne ary ny mandan\u2019i Asdoda. Avy eo dia nanorina tan\u00e0na tany amin\u2019ny faritr\u2019i Asdoda sy tany amin\u2019ny Filistinina izy.",
        "7": "Ary nampian\u2019Andriamanitra foana izy rehefa niady tamin\u2019ny Filistinina, sy tamin\u2019ny Arabo nonina tao Gorabala, ary tamin\u2019ny Meonita.",
        "8": "Ary nandoa hetra tamin\u2019i Ozia ny Amonita. Farany dia niely hatrany Ejipta ny lazany satria nahery indrindra izy.",
        "9": "Ary nanorina tilikambo tao Jerosalema i Ozia, teo akaikin\u2019ny Vavahady An-jorony sy ny Vavahadin-dohasaha ary ny Kihon\u2019ny Manda, ka nanamafy izany.",
        "10": "Nanorina tilikambo tany an-tany efitra koa izy, sady nihady lavaka maro fanangonan-drano, fa nanjary nanana biby fiompy maro be izy. Nanao toy izany koa izy tany Sefela sy teny amin\u2019ny lembalemba. Ary nisy mpamboly sy mpikarakara tanimboaloboka teny an-tendrombohitra sy tany Karmela, satria tia fambolena i Ozia.",
        "11": "Ary nanana tafika mpiady i Ozia, dia miaramila nivoaka hiady izay notsinjaraina ho andiany, araka ny isa nosoratan\u2019i Jeiela mpitan-tsoratra sy Mahaseia mpiadidy lefitra teo ambany fifehezan\u2019i Hanania, izay anisan\u2019ny andriana teo amin\u2019ny fanjakana.",
        "12": "Koa eninjato sy roa arivo ny isan\u2019ny lehilahy rehetra lohan\u2019ny fianakaviambe, ary lehilahy matanjaka sy mahery fo izy ireo.",
        "13": "Teo ambany fifehezan\u2019izy ireo, dia nisy miaramila dimanjato sy fito arivo sy telo hetsy, izay lehilahy mpiady tao amin\u2019ny tafika mahery, mba hanampy ny mpanjaka hiady tamin\u2019ny fahavalo.",
        "14": "Ary ireto avy no nataon\u2019i Ozia vonona foana ho an\u2019ilay tafika manontolo: Ampinga sy lefona sy fiarovan-doha sy akanjo mifono vy sy tsip\u00ecka ary vatom-pilotra.",
        "15": "Nampanamboatra fitaovam-piadiana noforonin\u2019ny lehilahy mahay koa izy tao Jerosalema, mba hapetraka teny amin\u2019ny tilikambo sy teny an-joron\u2019ny manda, ka handefasana zana-tsip\u00ecka sy vatobe. Koa niely hatrany lavitra be ny lazany, satria nahazo fanampiana tamin\u2019ny fomba mahagaga izy mandra-pahatongany ho mahery tokoa.",
        "16": "Raha vao nahery anefa izy, dia nirehareha ny fony, ka nitondra fahavoazana ho an\u2019ny tenany izany. Koa nivadika tamin\u2019i Jehovah Andriamaniny izy, ka niditra tao amin\u2019ny tempolin\u2019i Jehovah mba handoro emboka manitra teo amin\u2019ny alitaran\u2019ny emboka manitra.",
        "17": "Dia niditra nanaraka azy avy hatrany i Azaria mpisorona mbamin\u2019ny mpisoron\u2019i Jehovah valopolo lahy, izay lehilahy mahery fo avokoa.",
        "18": "Koa nanohitra an\u2019i Ozia Mpanjaka izy ireo, ka niteny taminy hoe: \u201cTsy anjaranao, ry Ozia, ny mandoro emboka manitra ho an\u2019i Jehovah, fa anjaran\u2019ny mpisorona taranak\u2019i Arona ihany, izay efa nohamasinina. Mivoaha ato amin\u2019ity toerana masina ity! Fa nivadika tamin\u2019Andriamanitra ianao, ary tsy hahazoanao voninahitra avy amin\u2019i Jehovah Andriamanitra izany.\u201d",
        "19": "Tezitra mafy anefa i Ozia, ary nisy fitaovana fandoroana emboka manitra teny an-tanany. Raha iny izy mbola tezitra tamin\u2019ny mpisorona iny, dia nisy habokana nipoitra teo amin\u2019ny handriny, tamin\u2019izy teo anatrehan\u2019ny mpisorona teo akaikin\u2019ny alitaran\u2019ny emboka manitra, tao an-tranon\u2019i Jehovah.",
        "20": "Rehefa nitodika nijery azy i Azaria lehiben\u2019ny mpisorona mbamin\u2019ny mpisorona rehetra, dia hitan\u2019izy ireo fa boka ny handriny! Koa nikoropaka nandroaka azy izy ireo, ary izy koa aza nivoaka haingana, satria i Jehovah efa namely azy.",
        "21": "Dia boka mandra-pahafatiny i Ozia Mpanjaka, ka nipetraka tao amin\u2019ny trano iray fa tsy afaka namita ny andraikiny satria boka. Tsy nahazo niditra tao an-tranon\u2019i Jehovah intsony koa izy, ary i Jotama zanany no niandraikitra ny tranon\u2019ny mpanjaka, ka nitsara ny vahoaka.",
        "22": "Ary ny sisa amin\u2019ny tantaran\u2019i Ozia, na ny voalohany na ny farany, dia efa nosoratan\u2019i Isaia mpaminany zanak\u2019i Amoza.",
        "23": "Farany, dia nodimandry any amin\u2019ny razany i Ozia. Ary nalevina any amin\u2019ny razany izy, saingy tsy tao amin\u2019ny fasan\u2019ny mpanjaka fa teo amin\u2019ny saha teo ivelany, satria nilaza ny olona hoe: \u201cBoka izy.\u201d Ary i Jotama zanany no nanjaka nandimby azy."
    },
    "27": {
        "1": "Dimy amby roapolo taona i Jotama tamin\u2019izy nanomboka nanjaka, ary enina ambin\u2019ny folo taona no nanjakany tany Jerosalema. Ny anaran-dreniny dia Jerosa, zanak\u2019i Zadoka.",
        "2": "Ary nanao izay mahitsy teo imason\u2019i Jehovah foana izy, toy izay rehetra nataon\u2019i Ozia rainy, fa tsy nitsofotsofoka tao amin\u2019ny tempolin\u2019i Jehovah kosa. Mbola nanao ratsy ihany anefa ny vahoaka.",
        "3": "Ary i Jotama no nanorina ny vavahady ambony tamin\u2019ny tranon\u2019i Jehovah. Nanao fanorenana be dia be teo amin\u2019ny mandan\u2019i Ofela koa izy.",
        "4": "Dia nanorina tan\u00e0na tany amin\u2019ny faritra be tendrombohitr\u2019i Joda izy, ary nanorina toerana voaro mafy sy tilikambo tany an\u2019ala.",
        "5": "Ary niady tamin\u2019ny mpanjakan\u2019ny taranak\u2019i Amona izy, ka naharesy azy. Koa nanome azy an\u2019ireto ny taranak\u2019i Amona tamin\u2019iny taona iny: Talenta volafotsy zato, sy varimbazaha iray alina kora, ary vary orza iray alina kora. * Toy izany koa no naloan\u2019izy ireo taminy, tamin\u2019ny taona faharoa sy fahatelo nanaraka.",
        "6": "Koa nihanahery foana i Jotama, satria nanao izay mahitsy teo imason\u2019i Jehovah Andriamaniny.",
        "7": "Ary ny sisa amin\u2019ny tantaran\u2019i Jotama sy ny ady rehetra nataony ary ny zava-bitany rehetra, dia efa voasoratra ao amin\u2019ny Boky Momba ny Mpanjakan\u2019ny Israely sy Joda.",
        "8": "Dimy amby roapolo taona izy tamin\u2019izy nanomboka nanjaka, ary enina ambin\u2019ny folo taona no nanjakany tany Jerosalema.",
        "9": "Farany dia nodimandry any amin\u2019ny razany i Jotama, ka nalevina tao amin\u2019ny Tan\u00e0nan\u2019i Davida. Ary i Ahaza zanany no nanjaka nandimby azy."
    },
    "28": {
        "1": "Roapolo taona i Ahaza tamin\u2019izy nanomboka nanjaka, ary enina ambin\u2019ny folo taona no nanjakany tany Jerosalema. Ary tsy nanao izay mahitsy teo imason\u2019i Jehovah izy, tsy mba toa an\u2019i Davida razambeny.",
        "2": "Nanao hoatran\u2019izay nataon\u2019ireo mpanjakan\u2019ny Israely kosa izy, ka nanao sarivongan\u2019ireo Bala tamin\u2019ny metaly.",
        "3": "Nanolotra setroka ho sorona teo amin\u2019ny lohasahan\u2019ny taranak\u2019i Hinoma koa izy, ary nandoro ny zanany tao anaty afo. Zava-maharikoriko fanaon\u2019ireo firenena noroahin\u2019i Jehovah tsy ho eo anatrehan\u2019ny zanak\u2019Israely izany nataony izany.",
        "4": "Ary nanao sorona sy nanolotra setroka ho sorona foana izy, teny amin\u2019ny toerana avo sy ny havoana ary teny ambanin\u2019ny hazo midoroboka rehetra.",
        "5": "Koa natolotr\u2019i Jehovah Andriamaniny teo an-tanan\u2019ny mpanjakan\u2019i Syria izy. Dia namely azy ny Syrianina, ka naka babo maro be, izay nentin\u2019izy ireo tany Damaskosy. Natolotr\u2019Andriamanitra teo an-tanan\u2019ny mpanjakan\u2019ny Israely koa izy. Dia namely azy ny mpanjakan\u2019ny Israely ka nahafaty be dia be.",
        "6": "Koa lehilahy mahery fo niisa roa alina sy iray hetsy no matin\u2019i Peka zanak\u2019i Remalia tany Joda tao anatin\u2019ny iray andro, satria nahafoy an\u2019i Jehovah Andriamanitry ny razany izy ireo.",
        "7": "Novonoin\u2019i Zikry lehilahy matanjaka avy any Efraima koa i Mahaseia zanaky ny mpanjaka, sy Azrikama mpiandraikitra ny ankohonan\u2019ny mpanjaka, ary Elkana izay nanarakaraka ny mpanjaka.",
        "8": "Ary naka babo zaza amam-behivavy roa hetsy avy tamin\u2019ireo rahalahiny ny zanak\u2019Israely, sady nandroba zavatra maro be. Dia nentiny tany Samaria ireny.",
        "9": "Ary nisy mpaminanin\u2019i Jehovah iray atao hoe Odeda, nitsena an\u2019ilay tafika tonga tao Samaria ka niteny hoe: \u201cTezitra tamin\u2019ny Joda i Jehovah Andriamanitry ny razanareo, ka izany no nanolorany azy ireo teo an-tananareo. Dia novonoinareo tao anatin\u2019ny fahatezerana mafy manakatra ny lanitra izy ireo.",
        "10": "Izao dia kasainareo hatao mpanompolahinareo sy mpanompovavinareo koa ny taranak\u2019i Joda sy Jerosalema. Angaha ianareo koa tsy mba meloka eo anatrehan\u2019i Jehovah Andriamanitrareo?",
        "11": "Koa mihainoa ahy, ka avereno ireo babo nalainareo avy tamin\u2019ny rahalahinareo ireo, fa mirehitra aminareo ny fahatezeran\u2019i Jehovah.\u201d",
        "12": "Koa nijoro hanohitra an\u2019ireo avy nanafika i Azaria zanak\u2019i Johanana sy Berekia zanak\u2019i Mesilemota sy Jehizkia zanak\u2019i Saloma ary Amasa zanak\u2019i Hadlay, izay samy lohany teo amin\u2019ny taranak\u2019i Efraima,",
        "13": "ka niteny tamin\u2019izy ireo hoe: \u201cAza entina at\u1ef3 ireo babo, sao ho meloka eo anatrehan\u2019i Jehovah isika. Tadiavinareo hampiana indray ve ny fahotantsika sy ny helotsika? Efa be ny helotsika, ary mirehitra amin\u2019ny Israely ny fahatezeran\u2019Andriamanitra.\u201d",
        "14": "Koa navelan\u2019ny miaramila teo anatrehan\u2019ny andriana sy ny fiangonana manontolo ireo babo sy ny zavatra norobainy.",
        "15": "Dia naka an\u2019ireo babo ny olona voatonona anarana, ary izay rehetra tsy nitafy dia nampiakanjoiny tamin\u2019ny zavatra azo babo. Eny, nampiakanjoiny sy nomeny kapa izy ireo, sady nomeny sakafo sy rano hosotroina ary nohosorany menaka. Ary izay nangozohozo dia nampitaingeniny ampondra ka nateriny tany amin\u2019ny rahalahiny tany Jeriko, tan\u00e0na be hazo palmie. Taorian\u2019izay vao niverina tany Samaria ireo mpanatitra.",
        "16": "Ary nandefa iraka nankany amin\u2019ireo mpanjakan\u2019i Asyria i Ahaza Mpanjaka, mba hangataka azy ireo hanampy azy.",
        "17": "Tonga indray mantsy ny Edomita ka namely ny Joda ary naka babo.",
        "18": "Ny Filistinina koa nanafika an\u2019ireo tan\u00e0nan\u2019i Sefela sy Negeba tany Joda ka namabo an\u2019i Beti-semesy, Aialona, Gederota, Soko sy ireo tan\u00e0na miankina aminy, Timna sy ireo tan\u00e0na miankina aminy, ary Gimzo sy ireo tan\u00e0na miankina aminy. Ary nipetraka tao amin\u2019ireo tan\u00e0na ireo ny Filistinina.",
        "19": "Fa nampietren\u2019i Jehovah ny Joda noho ny amin\u2019i Ahaza mpanjakan\u2019ny Israely, izay namela ny Joda hanaram-po tamin\u2019ny ratsy, sady nivadika tamin\u2019i Jehovah.",
        "20": "Farany dia nanafika azy i Tilgato-pilnesera mpanjakan\u2019i Asyria, ka nampahory azy fa tsy nampahery azy.",
        "21": "Dia nalain\u2019i Ahaza ny zava-drehetra tao an-tranon\u2019i Jehovah sy tao an-tranon\u2019ny mpanjaka sy ny andriana, ka nataony fanomezana ho an\u2019ny mpanjakan\u2019i Asyria, saingy tsy nahavonjy azy izany.",
        "22": "Vao mainka anefa nivadika tamin\u2019i Jehovah i Ahaza Mpanjaka, tamin\u2019ny fotoana nampahorian\u2019ny mpanjakan\u2019i Asyria azy.",
        "23": "Dia nanao sorona ho an\u2019ireo andriamanitr\u2019i Damaskosy izay namely azy izy, ka niteny hoe: \u201cManampy an\u2019ireo mpanjakan\u2019i Syria ny andriamaniny, ka hanolorako sorona mba hanampiany ahy koa.\u201d Koa ireo andriamanitra ireo no nanjary vato mahatafintohina teo anoloany sy ny Israely rehetra.",
        "24": "Nangonin\u2019i Ahaza koa ny fitaovana tao an-tranon\u2019Andriamanitra ka nopotipotehiny, ary nohidiany ny varavaran\u2019ny tranon\u2019i Jehovah. Dia nasiany alitara isaky ny zoron-dalana tao Jerosalema.",
        "25": "Ary nasiany toerana avo tany amin\u2019ny tan\u00e0nan\u2019i Joda rehetra, mba hanolorana setroka ho sorona ho an\u2019andriamani-kafa. Koa nampahatezitra an\u2019i Jehovah Andriamanitry ny razany izy.",
        "26": "Ary ny sisa amin\u2019ny tantaran\u2019i Ahaza sy izay rehetra nataony, na ny voalohany na ny farany, dia efa voasoratra ao amin\u2019ny Boky Momba ny Mpanjakan\u2019ny Joda sy Israely.",
        "27": "Farany dia nodimandry any amin\u2019ny razany i Ahaza, ka nalevina tao an-tan\u00e0na tao Jerosalema, fa tsy nampidirina tao amin\u2019ny fasan\u2019ireo mpanjakan\u2019ny Israely. Ary i Hezekia zanany no nanjaka nandimby azy."
    },
    "29": {
        "1": "Dimy amby roapolo taona i Hezekia tamin\u2019izy nanomboka nanjaka, ary sivy amby roapolo taona no nanjakany tany Jerosalema. Ny anaran-dreniny dia Abia, zanak\u2019i Zakaria.",
        "2": "Ary nanao izay mahitsy teo imason\u2019i Jehovah foana i Hezekia, toy izay rehetra nataon\u2019i Davida razambeny.",
        "3": "Izy no nanokatra ireo varavaran\u2019ny tranon\u2019i Jehovah ka nanamboatra ny simba tamin\u2019ireo, tamin\u2019ny volana voalohany tamin\u2019ny taona voalohany nanjakany.",
        "4": "Ary nentiny nivory teo amin\u2019ny tany malalaka, teo atsinanana, ny mpisorona sy ny Levita.",
        "5": "Dia hoy izy tamin\u2019ireo: \u201cMihainoa ahy, ry Levita! Hamasino ny tenanareo ary hamasino koa ny tranon\u2019i Jehovah Andriamanitry ny razanareo, ka avoahy avy ao amin\u2019ny toerana masina ny zavatra tsy madio.",
        "6": "Fa ny raintsika efa nivadika tamin\u2019Andriamanitsika, sady nanao izay ratsy teo imason\u2019i Jehovah Andriamanitsika, ka nahafoy azy sy nihodina tsy hijery ny tranolain\u2019i Jehovah intsony ary nanome lamosina azy.",
        "7": "Nanidy ny varavaran\u2019ny tilikambo fidirana koa izy ireo, ary tsy nandrehitra ny jiro. Tsy nandoro emboka manitra izy ireo, na nanolotra fanatitra dorana ho an\u2019Andriamanitry ny Israely tao amin\u2019ny toerana masina.",
        "8": "Koa tezitra tamin\u2019ny Joda sy Jerosalema i Jehovah, ka nataony zavatra atahoran\u2019ny olona ny ho tonga tahaka azy. Nataony igagan\u2019ny olona sy mahatonga ny olona hisioka koa izy. Izao hitan\u2019ny masonareo izao izany.",
        "9": "Noho izany, dia lavon-tsabatra ny razantsika, ary lasa babo ny vady aman-janatsika.",
        "10": "Irin\u2019ny foko kosa izao ny hanao fifanekena amin\u2019i Jehovah Andriamanitry ny Israely, mba tsy hirehitra amintsika intsony ny fahatezerany.",
        "11": "Koa ankehitriny, aza malaindaina ianareo, ry zanako, fa ianareo no nofidin\u2019i Jehovah hijoro eo anatrehany mba hanompo azy ary koa mba ho mpanompony sy ho mpanolotra setroka ho sorona.\u201d",
        "12": "Dia nitsangana ireo Levita: I Mahata zanak\u2019i Amasay, sy Joela zanak\u2019i Azaria, avy tamin\u2019ny taranaky ny Kehatita; Kisy zanak\u2019i Abdia, sy Azaria zanak\u2019i Jehalalila, avy tamin\u2019ny taranak\u2019i Merary; Joa zanak\u2019i Zima, sy Edena zanak\u2019i Joa, avy tamin\u2019ny Gersonita;",
        "13": "Simry sy Jeoela avy tamin\u2019ny taranak\u2019i Elizafana; Zakaria sy Matania avy tamin\u2019ny taranak\u2019i Asafa;",
        "14": "Jehiela sy Simey avy tamin\u2019ny taranak\u2019i Hemana; ary Semaia sy Oziela avy tamin\u2019ny taranak\u2019i Jedotona.",
        "15": "Avy eo dia namory ny rahalahiny izy ireo, ka nanamasina ny tenany ary tonga mba hanadio ny tranon\u2019i Jehovah araka ny didin\u2019ny mpanjaka, mifanaraka amin\u2019ny tenin\u2019i Jehovah.",
        "16": "Dia nankao an-tranon\u2019i Jehovah ireo mpisorona mba hanadio. Ary navoakan\u2019izy ireo teny an-tokotanin\u2019ny tranon\u2019i Jehovah ny zavatra maloto rehetra hitan\u2019izy ireo tao an-tempolin\u2019i Jehovah. Noraisin\u2019ny Levita kosa izany ka navoakany tany ivelany, tany amin\u2019ny lohasaha falehan-driakan\u2019i Kidrona.",
        "17": "Dia nanomboka nanamasina ny tempoly izy ireo, tamin\u2019ny andro voalohan\u2019ny volana voalohany. Ary tonga teo amin\u2019ny tilikambo fidirana amin\u2019ny tranon\u2019i Jehovah izy ireo, tamin\u2019ny andro fahavalon\u2019ny volana. Koa nohamasinin\u2019izy ireo nandritra ny valo andro ny tranon\u2019i Jehovah. Ary vitany avokoa izany tamin\u2019ny fahenina ambin\u2019ny folon\u2019ny volana voalohany.",
        "18": "Dia nankao amin\u2019i Hezekia Mpanjaka izy ireo, ka niteny hoe: \u201cEfa voadionay ny tranon\u2019i Jehovah manontolo, sy ny alitaran\u2019ny fanatitra dorana mbamin\u2019ny fitaovany rehetra, ary ny latabatry ny mofo mifanaingina mbamin\u2019ny fitaovany rehetra.",
        "19": "Efa nomaninay sy nohamasininay koa ny fitaovana rehetra, izay nesorin\u2019i Ahaza Mpanjaka mba tsy hampiasaina tamin\u2019ny andro nanjakany, tamin\u2019izy nivadika tamin\u2019Andriamanitra. Ary efa eo anoloan\u2019ny alitaran\u2019i Jehovah izany.\u201d",
        "20": "Ary nifoha maraina i Hezekia Mpanjaka, ka namory an\u2019ireo andrianan\u2019ny tan\u00e0na, dia niakatra nankany an-tranon\u2019i Jehovah.",
        "21": "Ary nitondra ombilahy fito sy ondrilahy fito sy ondrilahy kely fito izy ireo, ary koa osilahy fito mba hatao fanatitra noho ny ota. Ho an\u2019ny fanjakana sy ny toerana masina ary ny Joda, no nanaovana izany. Dia nilazan\u2019i Hezekia ireo mpisorona taranak\u2019i Arona mba hanolotra izany teo amin\u2019ny alitaran\u2019i Jehovah.",
        "22": "Koa novonoina ny omby, ary nalain\u2019ireo mpisorona ny ra ka nafafiny teo amin\u2019ny alitara. Novonoin\u2019izy ireo koa ny ondrilahy ary nafafiny teo amin\u2019ny alitara ny ra. Dia novonoiny koa ny ondrilahy kely ary nafafiny teo amin\u2019ny alitara ny ra.",
        "23": "Dia naka an\u2019ireo osilahy hatao fanatitra noho ny ota izy ireo, ka nitondra izany teo anatrehan\u2019ny mpanjaka sy ny fiangonana, ary nametraka ny tanany teo amin\u2019ireo osilahy.",
        "24": "Dia novonoin\u2019ny mpisorona ireo osilahy ka nataony fanatitra noho ny ota, ary nafafiny teo amin\u2019ny alitara ny rany, ho fandrakofam-pahotana ho an\u2019ny Israely rehetra. Ho an\u2019ny Israely rehetra mantsy no nasain\u2019ny mpanjaka nanaovana ny fanatitra dorana sy ny fanatitra noho ny ota.",
        "25": "Ary nalahatr\u2019i Hezekia tao an-tranon\u2019i Jehovah ny Levita nitondra kipantsona sy lokanga ary harpa, araka ny nandidian\u2019i Davida, sy Natana mpaminany, ary Gada mpahita fahitana ho an\u2019ny mpanjaka. Fa i Jehovah no nanome izany didy izany tamin\u2019ny alalan\u2019ny mpaminaniny.",
        "26": "Koa nijoro ireo Levita nitondra ny zavamaneno namboarin\u2019i Davida, ary nijoro koa ireo mpisorona nitondra ny trompetra.",
        "27": "Dia nasain\u2019i Hezekia natolotra teo amin\u2019ny alitara ny fanatitra dorana. Ary tamin\u2019ny fotoana nanombohan\u2019ny fanatitra dorana, dia natomboka koa ny hira ho an\u2019i Jehovah. Notsofina koa ny trompetra, izay nampifanarahina tamin\u2019ny feon\u2019ireo zavamaneno namboarin\u2019i Davida mpanjakan\u2019ny Israely.",
        "28": "Koa niankohoka ny fiangonana manontolo, rehefa nanakoako ny hira sady naneno mafy ny feon\u2019ny trompetra. Tsy nijanona izany rehetra izany mandra-pahavitan\u2019ny fanatitra dorana.",
        "29": "Ary raha vao vitan\u2019izy ireo ny fanatitra, dia niondrika sy niankohoka ny mpanjaka sy ny olona rehetra niaraka taminy.",
        "30": "Dia nilazan\u2019i Hezekia Mpanjaka sy ny andriana ireo Levita mba hidera an\u2019i Jehovah tamin\u2019ny tononkira nataon\u2019i Davida sy Asafa mpahita. Koa nanao fiderana tamim-pifaliana izy ireo, ary tsy nitsahatra nandohalika sy niankohoka.",
        "31": "Farany dia hoy i Hezekia: \u201cNahazo fahefana ho mpisorona indray ianareo izao, mba hanao fanompoana ho an\u2019i Jehovah. Koa manat\u00f2na, ka mitondr\u00e0 sorona ary manatera sorona fisaorana ao an-tranon\u2019i Jehovah.\u201d Ary nitondra sorona sy nanatitra sorona fisaorana ny fiangonana, fa nitondra fanatitra dorana kosa izay rehetra natosiky ny fony.",
        "32": "Koa ny isan\u2019ny fanatitra dorana nentin\u2019ny fiangonana dia omby fitopolo, sy ondrilahy zato, ary ondrilahy kely roanjato, izay samy fanatitra dorana ho an\u2019i Jehovah avokoa.",
        "33": "Ary ny fanatitra masina dia omby eninjato sy ondry telo arivo.",
        "34": "Vitsy kely anefa ny mpisorona ka tsy nahavita nanendaka ny hoditry ny fanatitra dorana rehetra. Koa nanampy azy ireo ny Levita rahalahiny, mandra-pahavitan\u2019ilay asa sy mandra-panamasin\u2019ny mpisorona ny tenany. Fa nazoto kokoa nanamasina ny tenany ny Levita raha noharina tamin\u2019ny mpisorona.",
        "35": "Be dia be koa ny fanatitra dorana mbamin\u2019ny tavin\u2019ny fanatitra iombonana ary ny fanatitra zava-pisotro izay nampiarahina tamin\u2019ny fanatitra dorana. Dia toy izany no nanomanana ny fanompoana tao an-tranon\u2019i Jehovah.",
        "36": "Koa nifaly i Hezekia sy ny vahoaka manontolo noho izay nataon\u2019Andriamanitra ho azy ireo. Tampotampoka mantsy no nitrangan\u2019izany zavatra izany."
    },
    "30": {
        "1": "Ary nandefa iraka nankany amin\u2019ny Israely rehetra sy ny Joda i Hezekia, sady nanoratra taratasy ho an\u2019ny fokon\u2019i Efraima sy Manase, ka nanasa azy ireo hankany an-tranon\u2019i Jehovah any Jerosalema, mba hankalaza ny Paska ho an\u2019i Jehovah Andriamanitry ny Israely.",
        "2": "Ary nanapa-kevitra ny mpanjaka sy ny andrianany ary ny fiangonana manontolo tao Jerosalema fa amin\u2019ny volana faharoa vao hankalazaina ny Paska.",
        "3": "Tsy afaka nankalaza izany mantsy izy ireo tamin\u2019izay, satria tsy ampy ny mpisorona nanamasina ny tenany, sady mbola tsy tafavory tany Jerosalema rahateo koa ny vahoaka.",
        "4": "Ary hitan\u2019ny mpanjaka sy ny fiangonana manontolo fa tsara ilay hevitra.",
        "5": "Koa nanapa-kevitra izy ireo ny hanao antso avo manerana an\u2019i Israely, hatrany Beri-sheba ka hatrany Dana, hanasana azy ireo hankany Jerosalema, mba hankalaza ny Paska ho an\u2019i Jehovah Andriamanitry ny Israely. Efa ela mantsy izy ireo no tsy nankalaza izany tambabe, ka tsy nanaraka izay voasoratra.",
        "6": "Koa araka ny didin\u2019ny mpanjaka, dia lasa nitety ny Israely sy ny Joda ireo mpihazakazaka nitondra ny taratasy avy tamin\u2019ny mpanjaka sy ny andrianany, ka niteny hoe: \u201cRy taranak\u2019Israely, miverena amin\u2019i Jehovah Andriamanitr\u2019i Abrahama sy Isaka ary Israely, mba hiverenany koa amin\u2019ireo sisa tavela aminareo izay tsy azon\u2019ny tanan\u2019ny mpanjakan\u2019i Asyria.",
        "7": "Koa aza manahaka ny razanareo sy ny rahalahinareo, izay nivadika tamin\u2019i Jehovah Andriamanitry ny razany, ka nataon\u2019Andriamanitra igagan\u2019ny olona, toy izao hitanareo izao.",
        "8": "Ary aza manamafy hatoka tahaka ny razanareo. Maneke kosa an\u2019i Jehovah, ka mankanesa any amin\u2019ny toerany masina, izay efa nohamasininy mba ho masina mandritra ny fotoana tsy voafetra. Ary manompoa an\u2019i Jehovah Andriamanitrareo, mba tsy hirehitra aminareo intsony ny fahatezerany.",
        "9": "Raha miverina amin\u2019i Jehovah mantsy ianareo, dia hahazo famindram-po amin\u2019ireo mpamabo azy ny rahalahinareo sy ny zanakareo, ka havela hiverina eto amin\u2019ity tany ity. Fa tsara fanahy sy mamindra fo i Jehovah Andriamanitrareo, ka tsy ho izy indray no hihodina tsy hijery anareo, raha miverina aminy ianareo.\u201d",
        "10": "Koa lasa ireo mpihazakazaka, ka nitety tan\u00e0na nanerana ny tanin\u2019i Efraima sy Manase hatrany Zebolona. Naneso sy nanaraby azy ireo foana anefa ny olona.",
        "11": "Nisy nanetry tena ihany kosa ny olona sasany tamin\u2019ny fokon\u2019i Asera sy Manase ary Zebolona, ka tonga tany Jerosalema.",
        "12": "Nomba ny Joda koa ny tanan\u2019Andriamanitra, ka nahatonga azy ireo hiray fo hanatanteraka ny didin\u2019ny mpanjaka sy ny andriana, momba ny fanompoana an\u2019i Jehovah.",
        "13": "Dia nivory tany Jerosalema izy ireo mba hankalaza ny fetin\u2019ny mofo tsy misy lalivay, tamin\u2019ny volana faharoa. Maro be izy ireo, eny, fiangonana lehibe tokoa.",
        "14": "Ary nanaisotra an\u2019ireo alitara tany Jerosalema izy ireo. Nesoriny koa ny alitara rehetra fandoroana emboka manitra, ka nariany tany amin\u2019ny lohasaha falehan-driakan\u2019i Kidrona.",
        "15": "Avy eo dia novonoin\u2019izy ireo ny zanak\u2019ondrin\u2019ny Paska, tamin\u2019ny fahefatra ambin\u2019ny folon\u2019ny volana faharoa. Ary menatra ny mpisorona sy ny Levita, ka nanamasina ny tenany, ary nitondra fanatitra dorana tao an-tranon\u2019i Jehovah.",
        "16": "Dia nijoro teo amin\u2019ny toerana tokony hisy azy izy ireo, araka ny lal\u00e0n\u2019i Mosesy lehilahin\u2019Andriamanitra. Ary nafafin\u2019ny mpisorona ny ra noraisiny avy teny an-tanan\u2019ny Levita.",
        "17": "Ary maro tamin\u2019ny olona anisan\u2019ny fiangonana no tsy nanamasina ny tenany. Koa ny Levita no niandraikitra ny famonoana ny zanak\u2019ondrin\u2019ny Paska ho an\u2019izay rehetra tsy nadio, mba hanamasinana azy ireo ho an\u2019i Jehovah.",
        "18": "Fa be dia be ny olona tsy nidio, ary maro tamin\u2019izy ireo no avy tamin\u2019ny fokon\u2019i Efraima sy Manase sy Isakara ary Zebolona. Ary nihinana ny Paska ihany izy ireo, na dia nifanohitra tamin\u2019izay voasoratra aza izany. Nivavaka ho azy ireo anefa i Hezekia hoe: \u201cEnga anie i Jehovah, izay tsara fanahy, hamindra fo",
        "19": "amin\u2019izay rehetra nanomana ny fony hitady an\u2019ilay tena Andriamanitra, dia i Jehovah Andriamanitry ny razany, na dia tsy madio araka izay takina amin\u2019ny fankalazana masina aza izy ireo!\u201d",
        "20": "Dia nihaino an\u2019i Hezekia i Jehovah, ka namela ny fahadisoan\u2019ny vahoaka.",
        "21": "Ary ny zanak\u2019Israely izay tany Jerosalema, dia nankalaza tamim-pifaliana lehibe ny fetin\u2019ny mofo tsy misy lalivay, nandritra ny fito andro. Ary nidera an\u2019i Jehovah isan\u2019andro tamin\u2019ny zavamaneno mafy feo ny Levita sy ny mpisorona, eny, nidera an\u2019i Jehovah izy ireo.",
        "22": "Dia nampaherezin\u2019i Hezekia ny Levita rehetra izay nampiasa tsara ny talentany teo amin\u2019ny fanompoana an\u2019i Jehovah. Koa nandritra ny fito andro, dia nihinana ny sakafo tao amin\u2019ilay fety izy ireo, sady nanao sorona iombonana ary nibaboka tamin\u2019i Jehovah Andriamanitry ny razany.",
        "23": "Ary nanapa-kevitra ny fiangonana manontolo fa hankalaza ilay fety mandritra ny fito andro fanampiny. Koa nankalaza izany tamim-pifaliana nandritra ny fito andro izy ireo.",
        "24": "Dia nanome ombilahy arivo sy ondry fito arivo ho an\u2019ny fiangonana i Hezekia mpanjakan\u2019ny Joda, ary ny andriana kosa nanome ombilahy arivo sy ondry iray alina. Ary be dia be ny mpisorona nanamasina ny tenany.",
        "25": "Dia nifaly ny fiangonan\u2019ny Joda manontolo, sy ny mpisorona, sy ny Levita, sy ny fiangonana manontolo avy tany amin\u2019ny Israely, ary ny mpivahiny izay avy any amin\u2019ny tanin\u2019ny Israely sy izay nonina tany Joda.",
        "26": "Ary nisy fifaliam-be tany Jerosalema, satria mbola tsy nisy toy izany tany, hatramin\u2019ny andron\u2019i Solomona zanak\u2019i Davida mpanjakan\u2019ny Israely.",
        "27": "Farany, dia nitsangana ireo Levita mpisorona ka nitso-drano ny vahoaka. Dia nohenoina izy ireo, ary tonga tany amin\u2019ny fonenana masin\u2019Andriamanitra, tany an-danitra, ny vavaka nataon\u2019izy ireo."
    },
    "31": {
        "1": "Raha vao vitan\u2019izy ireo izany rehetra izany, dia lasa nankany amin\u2019ireo tan\u00e0nan\u2019i Joda ny Israelita rehetra teo, ka nopotehiny ny tsangambato masina, sady nokapainy ny tsato-kazo masina, ary noravany ny toerana avo sy ny alitara nanerana an\u2019i Joda sy Benjamina sy Efraima ary Manase, ka tsy nasiany niangana. Avy eo dia samy nody tany amin\u2019ny lovany, tany amin\u2019ny tan\u00e0nany avy, ny zanak\u2019Israely rehetra.",
        "2": "Ary notsinjarain\u2019i Hezekia araka ny fizarana nisy azy avy ny mpisorona sy ny Levita, araka ny anjara fanompoan\u2019ny mpisorona sy ny Levita izay nisahana ny fanatitra dorana sy ny sorona iombonana, mba hanompoan\u2019izy ireo sy hanolorany fisaorana sy fiderana eny amin\u2019ireo vavahadin\u2019ny tranon\u2019i Jehovah.",
        "3": "Ary nanome tamin\u2019ny fananany ny mpanjaka mba hanaovana fanatitra dorana, dia ny fanatitra dorana amin\u2019ny maraina sy amin\u2019ny takariva, sy rehefa sabata sy tsinam-bolana ary fotoanan\u2019ny fety, araka izay voasoratra ao amin\u2019ny lal\u00e0n\u2019i Jehovah.",
        "4": "Nilazan\u2019ny mpanjaka koa ny vahoaka nonina tao Jerosalema mba hanome ny anjaran\u2019ny mpisorona sy ny Levita, mba hahafahan\u2019izy ireo hanaraka tsara ny lal\u00e0n\u2019i Jehovah.",
        "5": "Raha vao nivoaka izany tenin\u2019ny mpanjaka izany, dia nampitomboin\u2019ny zanak\u2019Israely ny voaloham-bokatra tamin\u2019ny varimbazaha sy divay vaovao sy menaka sy tantely ary ny vokatra rehetra avy teny an-tsaha. Be dia be koa ny ampahafolon\u2019ny zava-drehetra nentiny.",
        "6": "Nentin\u2019ny zanak\u2019Israely, sy ny taranak\u2019i Joda izay nonina tany an-tan\u00e0nan\u2019i Joda koa ny ampahafolon\u2019ny omby aman\u2019ondry sy ny ampahafolon\u2019ny zava-masina, izay nohamasinina ho an\u2019i Jehovah Andriamaniny. Eny, nitondra izy ireo ka nanome vokatra niavosa be.",
        "7": "Tamin\u2019ny volana fahatelo izy ireo no nanomboka nampiavosa ny vokatra, ary tamin\u2019ny volana fahafito no nahavitany izany.",
        "8": "Rehefa tonga i Hezekia sy ny andriana ka nahita ireo vokatra niavosa, dia nidera an\u2019i Jehovah sy nitso-drano ny Israely olony izy ireo.",
        "9": "Ary nanontany an\u2019ireo mpisorona sy Levita momba an\u2019ireo vokatra niavosa i Hezekia.",
        "10": "Dia hoy i Azaria lehiben\u2019ny mpisorona, taranak\u2019i Zadoka: \u201cNanomboka tamin\u2019ny fotoana nitondran\u2019ny olona ny fanomezana tao an-tranon\u2019i Jehovah, dia nihinana izy ireo ka voky, ary mbola be dia be ny ambim-bava. Fa notahin\u2019i Jehovah ny olony, ary ireo be dia be ireo ny sisa tavela.\u201d",
        "11": "Dia nasain\u2019i Hezekia nomanina ny efitra fisakafoana tao an-tranon\u2019i Jehovah. Koa nomanin\u2019izy ireo izany.",
        "12": "Ary nampiditra ny fanomezana sy ny ampahafolon-karena ary ny zava-masina izy ireo, ka mendri-pitokisana tamin\u2019izany. I Konania Levita no niandraikitra an\u2019ireny, ary i Simey rahalahiny no nanarakaraka azy.",
        "13": "Ary i Jehiela sy Azazia sy Nahata sy Asahela sy Jerimota sy Jozabada sy Eliela sy Jismakia sy Mahata ary Benaia, no mpiadidy nanampy an\u2019i Konania sy Simey rahalahiny, araka ny didin\u2019i Hezekia Mpanjaka. Ary i Azaria no lehiben\u2019ny tao an-tranon\u2019Andriamanitra.",
        "14": "Ary i Kore zanak\u2019i Jimna Levita, izay mpiandry vavahady teo atsinanana, no niandraikitra ny fanatitra an-tsitrapo ho an\u2019Andriamanitra, ka nizara ny fanomezana natolotra ho an\u2019i Jehovah sy ny zavatra masina indrindra.",
        "15": "Teo ambany fifehezan\u2019i Kore tany amin\u2019ireo tan\u00e0nan\u2019ny mpisorona i Edena sy Miniamina sy Jesoa sy Semaia sy Amaria ary Sekania. Mendri-pitokisana izy ireo, ka andraikiny ny nanome ny anjaran\u2019ireo rahalahiny tao amin\u2019ny fizarana tsirairay, ary nataony mitovy ny anjaran\u2019ny kely sy ny lehibe.",
        "16": "Ankoatra ireo, dia nahazo anjara koa ny lahy rehetra telo taona no ho miakatra, izay voasoratra tao amin\u2019ny tetirazana, eny, izay rehetra tonga tao an-tranon\u2019i Jehovah araka ny fanao isan\u2019andro, mba hanao ny fanompoany sy ny adidiny araka ny fizarana nisy azy.",
        "17": "Ny fanoratana ny mpisorona sy ny Levita roapolo taona no ho miakatra, tao amin\u2019ny tetirazany, dia natao araka ny fianakaviambeny, araka ny adidiny isaky ny fizarana nisy azy avy,",
        "18": "ka nosoratana anarana ny vady aman-janaky ny Levita sy ny zanany madinika rehetra, eny, ny fiangonana manontolo, satria nanamasina ny tenany hanao ny fanompoany masina ny Levita, izay nanankinana andraikitra noho izy ireo mendri-pitokisana.",
        "19": "Nosoratana anarana koa ny mpisorona taranak\u2019i Arona izay nonina tany amin\u2019ny kijana manodidina ny tan\u00e0nany. Koa tany amin\u2019ny tan\u00e0na rehetra, dia nisy lehilahy voatonona anarana izay voatendry hanome ny anjara hanin\u2019ny lahy rehetra teo amin\u2019ny mpisorona sy ny anjara hanin\u2019ny Levita rehetra voasoratra anarana.",
        "20": "Toy izany no nataon\u2019i Hezekia nanerana an\u2019i Joda. Ary nanao izay tsara sy mahitsy foana izy, sady tsy nivadika mihitsy teo anatrehan\u2019i Jehovah Andriamaniny.",
        "21": "Tamin\u2019ny fony manontolo no nanaovany ny asa rehetra natombony momba ny fanompoana tao an-tranon\u2019Andriamanitra sy momba ny lal\u00e0na sy ny didy, mba hitadiavany an\u2019Andriamaniny. Koa nahomby izy tamin\u2019izany."
    },
    "32": {
        "1": "Taorian\u2019izany fisehoan-javatra sy tsy fivadihana izany, dia tonga hanafika ny tanin\u2019i Joda i Sankeriba mpanjakan\u2019i Asyria. Nitoby hamely an\u2019ireo tan\u00e0na voaro mafy koa izy, ary nikasa hanagorobaka manda mba hakana ireo tan\u00e0na.",
        "2": "Rehefa hitan\u2019i Hezekia fa tapa-kevitra ny hiady tamin\u2019i Jerosalema i Sankeriba,",
        "3": "dia nanapa-kevitra izy sy ny andrianany ary ireo lehilahy maheriny fa hotampenana ireo loharano tany ivelan\u2019ny tan\u00e0na. Dia nampian\u2019izy ireo izy.",
        "4": "Koa olona maro no tafavory, ka nanampina ny loharano rehetra sy ny rano nikoriana namakivaky an\u2019ilay tany. Hoy mantsy izy ireo: \u201cFa nahoana no avela hahita rano be ny mpanjakan\u2019i Asyria rehefa tonga?\u201d",
        "5": "Nisikina herim-po koa i Hezekia ka naoriny daholo izay manda rava, ary nasiany tilikambo teny amboniny. Nasiany manda hafa koa teny ivelany, ary namboariny ny simba tamin\u2019ilay Dongon-tany teo amin\u2019ny Tan\u00e0nan\u2019i Davida. Nanao lefom-pohy be dia be sy ampinga koa izy.",
        "6": "Ary nanendry mpitari-tafika hifehy ny vahoaka izy, ka namory azy ireo teny an-tany malalaka teo akaikin\u2019ny vavahadin\u2019ny tan\u00e0na. Dia nampahery an\u2019ireo izy ka niteny hoe:",
        "7": "\u201cMahereza sy matanjaha! Aza matahotra na mihorohoro noho ny amin\u2019ny mpanjakan\u2019i Asyria sy ny olona rehetra miaraka aminy, fa ny momba antsika dia betsaka noho ny momba azy.",
        "8": "Sandry nofo no momba azy, fa i Jehovah Andriamanitsika kosa no momba antsika hanampy antsika sy hiady ho antsika.\u201d Dia nankahery ny vahoaka ny tenin\u2019i Hezekia mpanjakan\u2019ny Joda.",
        "9": "Taorian\u2019izay, raha mbola tany Lakisy i Sankeriba mpanjakan\u2019i Asyria sy ny tafi-panjakany manontolo, dia naniraka ny mpanompony ho any Jerosalema izy mba hilaza toy izao tamin\u2019i Hezekia mpanjakan\u2019ny Joda sy ny Jodianina rehetra tao Jerosalema:",
        "10": "\u201cIzao no nolazain\u2019i Sankeriba mpanjakan\u2019i Asyria: \u2018Fa miantehitra amin\u2019inona ianareo no dia mipetraka milamindamina eto Jerosalema nefa misy manao fahirano?",
        "11": "Tsy mba hamitahana anareo ho fatin\u2019ny mosary sy ny hetaheta ve no ilazan\u2019i Hezekia hoe: \u201cI Jehovah Andriamanitsika no hamonjy antsika eo am-pelatanan\u2019ny mpanjakan\u2019i Asyria\u201d?",
        "12": "Tsy i Hezekia ihany ve no nanaisotra ireo toerana avony sy alitarany, ka niteny tamin\u2019ny Joda sy Jerosalema hoe: \u201cEo anoloan\u2019ny alitara iray ihany ianareo no tokony hiankohoka, ary eo ihany no tokony hanolotra setroka ho sorona\u201d?",
        "13": "Tsy fantatrareo angaha ny zavatra efa nataoko sy nataon\u2019ny razako tamin\u2019ny mponina rehetra manodidina? Angaha ny andriamanitr\u2019ireo firenena nisy nahavonjy ny taniny tsy ho azon\u2019ny tanako?",
        "14": "Iza tamin\u2019ny andriamanitr\u2019ireny firenena naringan\u2019ny razako ireny, no nahavonjy ny vahoakany tsy ho azon\u2019ny tanako? Dia hahavonjy anareo tsy ho azon\u2019ny tanako ve ny Andriamanitrareo?",
        "15": "Aza avela hanambaka na hamitaka anareo toy izao i Hezekia ary aza mino azy, fa mbola tsy nisy andriamanitry ny firenena na fanjakana nahavonjy ny vahoakany tsy ho azon\u2019ny tanako sy ny tanan\u2019ny razako. Koa izay Andriamanitrareo indray ve no hahavonjy anareo tsy ho azon\u2019ny tanako?\u2019\u201d",
        "16": "Ary vao mainka ny mpanompon\u2019i Sankeriba naniratsira an\u2019i Jehovah Andriamanitra sy Hezekia mpanompony.",
        "17": "Nanoratra taratasy koa izy mba hanalana baraka an\u2019i Jehovah Andriamanitry ny Israely sy haniratsirana azy, nanao hoe: \u201cTsy hahavonjy ny vahoakany tsy ho azon\u2019ny tanako ny Andriamanitr\u2019i Hezekia, tahaka ny andriamanitr\u2019ireo firenena manodidina, izay tsy nahavonjy ny vahoakany tsy ho azon\u2019ny tanako.\u201d",
        "18": "Ary niteny mafy izy ireo ka nanao fitenin\u2019ny Jiosy tamin\u2019ny mponin\u2019i Jerosalema izay teny ambony manda, mba hampitahotra sy hampisahotaka azy, ka hahafahan\u2019izy ireo hamabo ilay tan\u00e0na.",
        "19": "Ary mbola naniratsira an\u2019ilay Andriamanitr\u2019i Jerosalema ihany izy ireo, toy ny nataony tamin\u2019ny andriamanitr\u2019ireo firenena teto an-tany izay asa tanan\u2019olona ihany.",
        "20": "Nivavaka momba izany foana anefa i Hezekia Mpanjaka sy Isaia mpaminany zanak\u2019i Amoza, sady niantso vonjy tamin\u2019ny lanitra.",
        "21": "Dia naniraka anjely i Jehovah ka novonoiny daholo ny lehilahy matanjaka sy mahery fo, mbamin\u2019ny mpitarika sy ny lehiben\u2019ny miaramila tao an-tobin\u2019ny mpanjakan\u2019i Asyria. Koa nody tamin-kenatra tany amin\u2019ny taniny ny mpanjakan\u2019i Asyria. Ary nony niditra tao an-tranon\u2019ny andriamaniny izy, dia nisy zanany naterany namono azy tamin\u2019ny sabatra.",
        "22": "Koa novonjen\u2019i Jehovah i Hezekia sy ny mponin\u2019i Jerosalema, mba tsy ho azon\u2019ny tanan\u2019i Sankeriba mpanjakan\u2019i Asyria sy ny olon-kafa rehetra. Ary nataony nandry feizay teo anivon\u2019ny fahavalony rehetra nanodidina izy ireo.",
        "23": "Ary maro no nitondra fanomezana ho an\u2019i Jehovah tany Jerosalema, sy zava-tsarobidy ho an\u2019i Hezekia mpanjakan\u2019ny Joda. Dia nisandratra teo imason\u2019ny firenena rehetra i Hezekia taorian\u2019izay.",
        "24": "Tamin\u2019izany andro izany, dia narary efa ho faty i Hezekia, ka nivavaka tamin\u2019i Jehovah. Koa niresaka tamin\u2019i Hezekia Izy, ka nanome azy fambara.",
        "25": "Tsy mba namaly ny soa natao taminy anefa i Hezekia, satria nanjary nirehareha ny fony. Koa tezitra taminy sy tamin\u2019ny Joda sy Jerosalema Andriamanitra.",
        "26": "Nanetry tena anefa i Hezekia ka nibebaka tamin\u2019ny fireharehan\u2019ny fony, dia izy sy ny mponin\u2019i Jerosalema. Koa tsy nihatra tamin\u2019izy ireo tamin\u2019ny andron\u2019i Hezekia ny fahatezeran\u2019i Jehovah.",
        "27": "Dia nanjary nanan-karem-be sy nahazo voninahitra be i Hezekia. Ary nanao trano fitehirizana izy hametrahany volafotsy sy volamena sy vatosoa sy menaka balsama sy ampinga ary zava-tsarobidy maro isan-karazany.",
        "28": "Nanao trano fitehirizam-bokatra koa izy hasiana varimbazaha sy divay vaovao ary menaka. Ary nanao tranom-biby izy, ho an\u2019ny biby isan-karazany sy ny ondry aman\u2019osy.",
        "29": "Nahazo tan\u00e0na maro koa izy, ary koa andian\u2019ondry sy andian\u2019omby be dia be. Fa nomen\u2019Andriamanitra fananana be dia be izy.",
        "30": "I Hezekia no nanampina ny loharano ambony tao Gihona, sy namily ny rano hidina niankandrefana nankany amin\u2019ny Tan\u00e0nan\u2019i Davida. Ary nahomby foana izy tamin\u2019izay rehetra nataony.",
        "31": "Rehefa tonga tao aminy ny mpitondra teny nirahin\u2019ny andrianan\u2019i Babylona mba hanontany azy momba ilay fambara niseho tao amin\u2019ny taniny, dia niala taminy Andriamanitra, mba hizahan-toetra azy sy hahafantarana izay rehetra tao am-pony.",
        "32": "Ary ny sisa amin\u2019ny tantaran\u2019i Hezekia sy ny hatsaram-panahy feno fitiavana nasehony, dia efa voasoratra ao amin\u2019ny fahitan\u2019i Isaia mpaminany zanak\u2019i Amoza, ao amin\u2019ny Boky Momba ny Mpanjakan\u2019ny Joda sy Israely.",
        "33": "Farany, dia nodimandry any amin\u2019ny razany i Hezekia, ka nalevina teo amin\u2019ny fiakarana mankany amin\u2019ny fasan\u2019ny taranak\u2019i Davida. Ary nanome voninahitra azy ny Joda rehetra sy ny mponin\u2019i Jerosalema tamin\u2019izy maty. Ary i Manase zanany no nanjaka nandimby azy."
    },
    "33": {
        "1": "Roa ambin\u2019ny folo taona i Manase tamin\u2019izy nanomboka nanjaka, ary dimy amby dimampolo taona no nanjakany tany Jerosalema.",
        "2": "Ary nanao izay ratsy teo imason\u2019i Jehovah izy. Zava-maharikoriko fanaon\u2019ireo firenena noroahin\u2019i Jehovah tsy ho eo anatrehan\u2019ny zanak\u2019Israely, no nataony.",
        "3": "Dia naoriny indray ireo toerana avo efa noravan\u2019i Hezekia rainy. Ary nanorina alitara ho an\u2019ireo Bala sy nanao tsato-kazo masina izy. Dia niankohoka teo anatrehan\u2019izay rehetra eny amin\u2019ny lanitra izy, ka nanompo an\u2019ireny.",
        "4": "Nanorina alitara tao an-tranon\u2019i Jehovah koa izy, nefa efa nilaza momba io trano io i Jehovah hoe: \u201cHo ao Jerosalema mandritra ny fotoana tsy voafetra ny anarako.\u201d",
        "5": "Ary nanorina alitara ho an\u2019izay rehetra eny amin\u2019ny lanitra izy, teo amin\u2019ny tokotany roa ivelan\u2019ny tranon\u2019i Jehovah.",
        "6": "Ary nandoro * ny zanany tao anaty afo teo amin\u2019ny lohasahan\u2019ny taranak\u2019i Hinoma izy, sady nampiasa herin\u2019ny maizina sy nanao sikidy sy nilalao ody, ary nampiasa mpamoha angatra sy mpilaza ny hoavy. Nanao izay ratsy teo imason\u2019i Jehovah izy mba hampahatezitra azy, ary be tokoa ny ratsy vitany.",
        "7": "Ary ilay sary sokitra nataony, dia napetrany tao an-tranon\u2019Andriamanitra, nefa efa nilaza toy izao momba io trano io Andriamanitra, tamin\u2019i Davida sy Solomona zanany: \u201cAto amin\u2019ity trano ity sy eto Jerosalema, izay nofidiko teo amin\u2019ny foko rehetran\u2019ny Israely, no hametrahako ny anarako mandritra ny fotoana tsy voafetra.",
        "8": "Ary ny tongotry ny Israely dia tsy avelako intsony hiala eo amin\u2019ny tany nomeko ny razany, raha tandreman\u2019izy ireo tsara izay rehetra nandidiako azy tamin\u2019ny alalan\u2019i Mosesy, dia ny lal\u00e0na rehetra sy ny fitsipika ary ny didim-pitsarana.\u201d",
        "9": "Ary notaomin\u2019i Manase foana ny Joda sy ny mponin\u2019i Jerosalema, mba hanao ratsy mihoatra noho izay nataon\u2019ireo firenena naringan\u2019i Jehovah tsy ho eo anatrehan\u2019ny zanak\u2019Israely.",
        "10": "Ary niteny tamin\u2019i Manase sy ny vahoakany foana i Jehovah, nefa tsy nihaino izy ireo.",
        "11": "Farany, dia nentin\u2019i Jehovah hanafika azy ireo ny lehiben\u2019ny tafiky ny mpanjakan\u2019i Asyria. Koa nosamborin\u2019izy ireo tany an-tsefatsefaky ny harambato i Manase, ka nasiany gadra varahina roa ny tongony, ary nentiny tany Babylona izy.",
        "12": "Koa raha vao azom-pahoriana izy, dia niezaka nampitony an\u2019i Jehovah Andriamaniny, ka tena nanetry tena tokoa teo anatrehan\u2019ilay Andriamanitry ny razany.",
        "13": "Ary tsy nitsahatra nivavaka tamin\u2019Andriamanitra izy. Dia nanaiky ny fiangaviany Andriamanitra, ka nihaino ny fitalahoany famindram-po, ary nampody azy tamin\u2019ny fanjakany tany Jerosalema. Dia fantatr\u2019i Manase fa i Jehovah no tena Andriamanitra.",
        "14": "Taorian\u2019izay, dia nanorina manda ivelany ho an\u2019ny Tan\u00e0nan\u2019i Davida izy, nanomboka teo andrefan\u2019i Gihona izay teo amin\u2019ny lohasaha falehan-driaka, ka hatrany amin\u2019ny Vavahadin-trondro. Ary nataony nihodidina hatrany Ofela ilay manda, sady nataony avo be. Dia nametrahany lehiben\u2019ny tafika tany amin\u2019ny tan\u00e0na voaro mafy rehetran\u2019ny Joda.",
        "15": "Ary nesoriny tao an-tranon\u2019i Jehovah ireo andriamani-kafa sy ilay sampy, ary nesoriny koa ny alitara rehetra naoriny teo an-tendrombohitra nisy ny tranon\u2019i Jehovah sy tao Jerosalema, ka nasainy nariana tany ivelan\u2019ny tan\u00e0na avokoa.",
        "16": "Dia naoriny indray ny alitaran\u2019i Jehovah, ka teo ambonin\u2019izy io no nanaovany sorona iombonana sy sorona fisaorana. Ary nampirisika ny Joda hanompo an\u2019i Jehovah Andriamanitry ny Israely izy.",
        "17": "Mbola nanao sorona teny amin\u2019ny toerana avo ihany anefa ny olona, saingy ho an\u2019i Jehovah Andriamaniny.",
        "18": "Ary ny sisa amin\u2019ny tantaran\u2019i Manase sy ny vavaka nataony tamin\u2019Andriamaniny ary ny tenin\u2019ireo mpahita izay niresaka taminy tamin\u2019ny anaran\u2019i Jehovah Andriamanitry ny Israely, dia efa voarakitra ao amin\u2019ny tantaran\u2019ny mpanjakan\u2019ny Israely.",
        "19": "Ary ny vavak\u2019i Manase sy ny nihainoana ny fitalahoany, ary koa ny fahotany rehetra sy ny nivadihany tamin\u2019Andriamanitra, mbamin\u2019izay faritra nasiany toerana avo sy tsato-kazo masina ary ny sary sokitra, tamin\u2019izy mbola tsy nanetry tena, dia efa voasoratra ao amin\u2019ny tenin\u2019ireo mpahita fahitana ho an\u2019i Manase.",
        "20": "Farany, dia nodimandry any amin\u2019ny razany i Manase, ka nalevina tany amin\u2019izay nisy ny tranony. Ary i Amona zanany no nanjaka nandimby azy.",
        "21": "Roa amby roapolo taona i Amona tamin\u2019izy nanomboka nanjaka, ary roa taona no nanjakany tany Jerosalema.",
        "22": "Ary nanao izay ratsy teo imason\u2019i Jehovah izy, toy ny nataon\u2019i Manase rainy. Dia nanao sorona ho an\u2019ny sary sokitra rehetra nataon\u2019i Manase rainy izy, sady nanompo an\u2019ireny.",
        "23": "Ary tsy nanetry tena noho ny amin\u2019i Jehovah i Amona, tsy mba tahaka an\u2019i Manase rainy, fa izy aza no vao mainka nampitombo heloka.",
        "24": "Farany, dia niray tetika hamely azy ny mpanompony, ka namono azy ho faty tao an-tranony ihany.",
        "25": "Novonoin\u2019ny vahoaka anefa izay rehetra niray tetika namono an\u2019i Amona Mpanjaka, ary i Josia zanany no nataon\u2019izy ireo mpanjaka nandimby azy."
    },
    "34": {
        "1": "Valo taona i Josia tamin\u2019izy nanomboka nanjaka, ary iraika amby telopolo taona no nanjakany tany Jerosalema.",
        "2": "Ary nanao izay mahitsy teo imason\u2019i Jehovah izy, sady nanao hoatran\u2019izay nataon\u2019i Davida razambeny. Nanaraka an-tsakany sy an-davany ny didin\u2019Andriamanitra izy.",
        "3": "Tamin\u2019ny taona fahavalo nanjakany, raha mbola zaza izy, dia nanomboka nitady an\u2019ilay Andriamanitr\u2019i Davida razambeny. Ary tamin\u2019ny taona faharoa ambin\u2019ny folo, dia natombony ny fanadiovana an\u2019i Joda sy Jerosalema, ka nesoriny ny toerana avo sy ny tsato-kazo masina sy ny sary sokitra ary ny sarivongana metaly.",
        "4": "Ary narodana teo anatrehany ny alitaran\u2019ireo Bala. Dia nopotehiny ny fandoroana emboka manitra izay teny ambony, ary nopotipotehiny ho vovoka ny tsato-kazo masina sy ny sary sokitra ary ireo sarivongana metaly, ka nafafiny teny ambonin\u2019ny fasan\u2019ireo nanao sorona ho an\u2019ireny.",
        "5": "Ary ny taolan\u2019ny mpisorona dia nodorany teo ambonin\u2019ny alitaran\u2019izy ireo. Koa nodiovin\u2019i Josia i Joda sy Jerosalema.",
        "6": "Ary tany amin\u2019ireo tan\u00e0nan\u2019i Manase sy Efraima sy Simeona ka hatrany amin\u2019ireo tan\u00e0nan\u2019i Naftaly sy tany amin\u2019ny toerana rava rehetra,",
        "7": "dia narodany ny alitara sy ny tsato-kazo masina. Notorotoroiny ho vovoka koa ny sary sokitra, ary nopotehiny avokoa ny fandoroana emboka manitra nanerana ny tanin\u2019ny Israely. Dia niverina tany Jerosalema izy avy eo.",
        "8": "Ary tamin\u2019ny taona fahavalo ambin\u2019ny folo nanjakan\u2019i Josia, rehefa voadiony ny tany sy ny trano, dia nirahiny hanamboatra izay simba tamin\u2019ny tranon\u2019i Jehovah Andriamaniny i Safana zanak\u2019i Azalia, sy Mahaseia lehiben\u2019ny tan\u00e0na, ary Joa mpanoratra ny raharaham-panjakana, ilay zanak\u2019i Joahaza.",
        "9": "Koa nankany amin\u2019i Hilkia mpisoronabe izy ireo, ka nanome ny vola nentina tao an-tranon\u2019Andriamanitra, dia ny vola voangon\u2019ny Levita mpiandry varavarana avy tamin\u2019ny fokon\u2019i Manase sy Efraima sy ny sisa rehetra tamin\u2019ny Israely sy ny Joda rehetra sy ny Benjamina ary ny mponin\u2019i Jerosalema.",
        "10": "Ary ny vola dia natolotr\u2019izy ireo teo an-tanan\u2019ny mpanao ny asa izay voatendry hiandraikitra ny tao an-tranon\u2019i Jehovah. Koa nampiasain\u2019ireo mpiasa niasa tao an-tranon\u2019i Jehovah ilay vola, mba hanatsarana ilay trano sy hanamboarana ny simba.",
        "11": "Dia nomena ny mpanao asa tanana sy ny mpanao trano ilay vola, mba hividianana vato voapaika sy hazo latsim-baravarana, ary hazo lehibe hanorenana ireo trano navelan\u2019ny mpanjakan\u2019ny Joda ho rava.",
        "12": "Koa nataon\u2019ireo lehilahy ireo ilay asa, ary mendri-pitokisana izy ireo tamin\u2019izany. Ary voatendry ho mpiandraikitra azy ireo i Jahata sy Obadia Levita avy tamin\u2019ny taranak\u2019i Merary, ary i Zakaria sy Mesolama avy tamin\u2019ny taranaky ny Kehatita. Ary ny Levita izay samy tena nahay nitendry zavamaneno,",
        "13": "no niandraikitra an\u2019ireo mpitondra entana sy ny mpiasa rehetra nanao asa samy hafa. Ary nisy mpitan-tsoratra sy mpiadidy ary mpiandry vavahady koa tamin\u2019ireo Levita.",
        "14": "Rehefa namoaka ny vola nentina tao an-tranon\u2019i Jehovah izy ireo, dia hitan\u2019i Hilkia mpisorona ny boky misy ny lal\u00e0n\u2019i Jehovah izay nomena tamin\u2019ny alalan\u2019i Mosesy.",
        "15": "Koa hoy i Hilkia tamin\u2019i Safana mpitan-tsoratra: \u201cHitako tao an-tranon\u2019i Jehovah ny boky misy ny lal\u00e0na.\u201d Dia nomeny an\u2019i Safana ilay boky.",
        "16": "Ary nitondra ilay boky tany amin\u2019ny mpanjaka i Safana, ka niteny taminy hoe: \u201cManao izay rehetra nampanaovina azy ny mpanomponao.",
        "17": "Mandraraka ny vola azo tao an-tranon\u2019i Jehovah izy ireo, ka manolotra izany ho eo an-tanan\u2019ireo lehilahy voatendry sy ny mpanao ny asa.\u201d",
        "18": "Hoy koa i Safana mpitan-tsoratra tamin\u2019ny mpanjaka: \u201cMisy boky nomen\u2019i Hilkia mpisorona ahy.\u201d Dia novakin\u2019i Safana teo anatrehan\u2019ny mpanjaka izany.",
        "19": "Raha vao nandre izay voalazan\u2019ny lal\u00e0na ny mpanjaka, dia nandrovitra ny akanjony avy hatrany.",
        "20": "Dia nodidian\u2019ny mpanjaka i Hilkia, sy Ahikama zanak\u2019i Safana, sy Abdona zanak\u2019i Mika, sy Safana mpitan-tsoratra, ary Asaia mpanompon\u2019ny mpanjaka, nanao hoe:",
        "21": "\u201cMandehana manontany an\u2019i Jehovah, ho ahy sy ho an\u2019izay sisa tavela any amin\u2019ny tanin\u2019ny Israely sy Joda, momba ireo teny ao amin\u2019io boky vao hita io. Fa lehibe ny fahatezeran\u2019i Jehovah hihatra amintsika, satria tsy nitandrina ny tenin\u2019i Jehovah ny razantsika ka tsy nanaraka izay rehetra voasoratra ao amin\u2019io boky io.\u201d",
        "22": "Koa lasa i Hilkia sy ireo nirahin\u2019ny mpanjaka, ka nankany amin\u2019i Holda mpaminanivavy, vadin\u2019i Saloma mpikarakara ny fitafiana, zanak\u2019i Tikva zanak\u2019i Harasa. Nipetraka tao amin\u2019ny tan\u00e0na vaovao tao Jerosalema ravehivavy. Ary nolazain\u2019izy ireo taminy izay nitranga.",
        "23": "Dia hoy i Holda: \u201cIzao no nolazain\u2019i Jehovah Andriamanitry ny Israely: \u2018Lazao amin\u2019ilay lehilahy naniraka anareo ho at\u1ef3 amiko, hoe:",
        "24": "\u201cIzao no nolazain\u2019i Jehovah: \u2018Hahatonga loza amin\u2019ity toerana ity sy ny mponina eo aminy aho, eny, hataoko tonga aminy ny ozona rehetra voasoratra ao amin\u2019ilay boky novakina teo anatrehan\u2019ny mpanjakan\u2019ny Joda.",
        "25": "Nahafoy ahy mantsy izy ireo ka nanolotra setroka ho sorona ho an\u2019andriamani-kafa, mba hampahatezitra ahy amin\u2019izay rehetra nataon\u2019ny tanany, sy mba hahatonga ny fahatezerako hirehitra amin\u2019ity toerana ity, ary tsy hovonoina izany fahatezerako mirehitra izany.\u2019\u201d",
        "26": "Izao koa lazaina amin\u2019ny mpanjakan\u2019ny Joda, izay naniraka anareo hanontany an\u2019i Jehovah: \u201cIzao no nolazain\u2019i Jehovah Andriamanitry ny Israely momba ireo teny izay renao:",
        "27": "\u2018Koa satria mora nanaiky ny fonao ka nanetry tena ianao noho ny amin\u2019Andriamanitra, rehefa nandre ny teniny momba ity toerana ity sy ny mponina eo aminy, eny, nanetry tena teo anatrehako ianao ka nandrovitra ny akanjonao ary nitomany teo anatrehako, dia nihaino anao aho, hoy i Jehovah.",
        "28": "Koa hangoniko any amin\u2019ny razanao ianao, ary amin\u2019ny fotoana mampandry feizay ny tany no hahafatesanao, ka tsy ho hitan\u2019ny masonao ny loza rehetra hamelezako ity toerana ity sy ny mponina eo aminy.\u2019\u201d\u2019\u201d Dia nentin\u2019izy ireo tany amin\u2019ny mpanjaka izany valin-teny izany.",
        "29": "Koa naniraka olona hamory ny anti-panahy rehetran\u2019ny Joda sy Jerosalema ny mpanjaka.",
        "30": "Dia niakatra nankao an-tranon\u2019i Jehovah ny mpanjaka, sy ny mponina rehetran\u2019i Joda sy Jerosalema, sy ny mpisorona, sy ny Levita, ary ny olona rehetra, na kely na lehibe. Novakin\u2019ny mpanjaka tamin\u2019izy ireo ny teny rehetra tao amin\u2019ilay bokin\u2019ny fifanekena, izay hita tao an-tranon\u2019i Jehovah.",
        "31": "Dia nijoro teo amin\u2019izay nisy azy ny mpanjaka ka nanao fifanekena teo anatrehan\u2019i Jehovah, fa hanaraka an\u2019i Jehovah sy hitandrina ny didiny sy ny fampahatsiahivany ary ny fitsipiny amin\u2019ny fony manontolo sy ny tenany manontolo, ary hanatanteraka izay voalazan\u2019ilay fifanekena voasoratra tao amin\u2019ilay boky.",
        "32": "Nasainy niditra tamin\u2019ilay fifanekena koa ny olona rehetra tany Jerosalema sy Benjamina. Ary ny mponin\u2019i Jerosalema dia nanao araka izay voalazan\u2019ny fifanekena nataon\u2019Andriamanitra, dia ilay Andriamanitry ny razany.",
        "33": "Taorian\u2019izany dia nesorin\u2019i Josia avokoa ny zava-maharikoriko tany amin\u2019ny tany rehetran\u2019ny zanak\u2019Israely, ary nasainy nanompo an\u2019i Jehovah Andriamaniny ny olona rehetra tany Israely. Nanaraka an\u2019i Jehovah Andriamanitry ny razany foana izy ireo, nandritra ny androm-piainan\u2019i Josia."
    },
    "35": {
        "1": "Ary nankalaza Paska ho an\u2019i Jehovah tao Jerosalema i Josia. Dia novonoina ny biby atao sorona amin\u2019ny Paska, tamin\u2019ny andro fahefatra ambin\u2019ny folon\u2019ny volana voalohany.",
        "2": "Koa napetrak\u2019i Josia tamin\u2019ny toerana tokony hiandraiketany avy ny mpisorona, ka nampahereziny hanao ny fanompoana tao an-tranon\u2019i Jehovah.",
        "3": "Ary hoy izy tamin\u2019ireo Levita izay mpampianatra ny Israely rehetra, dia ireo masina amin\u2019i Jehovah: \u201cAtaovy ao amin\u2019ilay trano naorin\u2019i Solomona zanak\u2019i Davida mpanjakan\u2019ny Israely ilay Vata masina. Tsy ho enta-mavesatra eo an-tsorokareo intsony izy io. Ary ankehitriny, dia manompoa an\u2019i Jehovah Andriamanitrareo sy ny Israely olony.",
        "4": "Samia ianareo miomana araka ny fianakaviambenareo avy, araka ny fizarana misy anareo, mifanaraka amin\u2019izay nosoratan\u2019i Davida mpanjakan\u2019ny Israely sy Solomona zanany.",
        "5": "Ary mijoroa ao amin\u2019ny toerana masina araka ny sokajy misy ny fianakaviambenareo, mba hanompoanareo ny vahoaka rahalahinareo, araka ny fizarana misy ny fianakaviamben\u2019ny Levita.",
        "6": "Dia vonoy ny biby atao sorona amin\u2019ny Paska, ary hamasino ny tenanareo ka manaova fiomanana hanompoana ny rahalahinareo, mba hanarahanareo ny tenin\u2019i Jehovah nomeny tamin\u2019ny alalan\u2019i Mosesy.\u201d",
        "7": "Ary i Josia nanome ondrilahy kely sy osilahy kely telo alina ho an\u2019ny vahoaka, mba hatao sorona amin\u2019ny Paska ho an\u2019izay rehetra tonga teo. Nanome omby telo arivo koa izy. Avy tamin\u2019ny fananan\u2019ny mpanjaka avokoa ireo.",
        "8": "Ny andriana kosa nanome fanomezana ho fanatitra an-tsitrapo, ho an\u2019ny vahoaka sy ny mpisorona ary ny Levita. Ary i Hilkia sy Zakaria ary Jehiela, izay samy mpiandraikitra ny tao an-tranon\u2019Andriamanitra, dia nanome ondry sy osy eninjato sy roa arivo hatao sorona amin\u2019ny Paska, ary omby telonjato, ka natolony ny mpisorona izany.",
        "9": "Ary i Konania mbamin\u2019i Semaia sy Netanela rahalahiny, sy Hasabia sy Jeiela ary Jozabada, izay samy mpiadidy teo amin\u2019ny Levita, dia nanome ondry sy osy dimy arivo ho an\u2019ny Levita mba hatao sorona amin\u2019ny Paska. Nanome omby dimanjato koa izy ireo.",
        "10": "Dia natao ny fanomanana, ka samy nijoro teo amin\u2019ny toerany avy ny mpisorona, ary ny Levita kosa teo amin\u2019ny fizarana nisy azy avy, araka ny didin\u2019ny mpanjaka.",
        "11": "Dia novonoina ny biby atao sorona amin\u2019ny Paska. Ary ny mpisorona dia namafy ny ra noraisiny avy teny an-tanan\u2019ny Levita, fa ny Levita kosa nanendaka ny hoditr\u2019ireo biby.",
        "12": "Nomanin\u2019ny Levita koa ny fanatitra dorana homena ny vahoaka araka ny sokajy misy ny fianakaviambeny avy, mba hatolotra ho an\u2019i Jehovah araka izay voasoratra ao amin\u2019ny bokin\u2019i Mosesy. Toy izany koa no nataon\u2019izy ireo tamin\u2019ny omby.",
        "13": "Ary ny fanatitra atao amin\u2019ny Paska dia natsatsik\u2019izy ireo tamin\u2019ny afo, araka ny fanao. Ny zavatra efa nohamasinina kosa nandrahoin\u2019izy ireo tao anaty vilany sy vilanibe ary vilany talesaka, ka nateriny haingana teny amin\u2019ny olona rehetra.",
        "14": "Nanomana ny Paska ho an\u2019ny tenany sy ho an\u2019ny mpisorona koa ny Levita avy eo, satria ny mpisorona taranak\u2019i Arona mbola sahirana nanolotra ny fanatitra dorana sy ny tavin\u2019ireo sorona, mandra-pahalin\u2019ny andro. Koa ny Levita no nanomana ny Paska ho an\u2019ny tenany sy ho an\u2019ny mpisorona taranak\u2019i Arona.",
        "15": "Teo amin\u2019ny toerany avy ny mpihira taranak\u2019i Asafa, araka ny nandidian\u2019i Davida sy Asafa sy Hemana ary Jedotona mpahita fahitana ho an\u2019ny mpanjaka, ary teny amin\u2019ny vavahady samy hafa kosa ireo mpiandry vavahady. Tsy voatery niala tamin\u2019ny fanompoana nataony izy ireo, satria ny Levita rahalahiny no nanomana ny Paska ho azy ireo.",
        "16": "Dia voalamina tamin\u2019izay andro izay daholo ny fanompoana an\u2019i Jehovah, mba hankalazana ny Paska sy hanolorana ny fanatitra dorana eo amin\u2019ny alitaran\u2019i Jehovah, araka ny nandidian\u2019i Josia Mpanjaka.",
        "17": "Tamin\u2019izay fotoana izay, dia nankalaza ny Paska sy ny fetin\u2019ny mofo tsy misy lalivay, nandritra ny fito andro, ny zanak\u2019Israely tonga teo.",
        "18": "Mbola tsy nisy Paska nankalazaina toy izany teo amin\u2019ny Israely, hatramin\u2019ny andron\u2019i Samoela mpaminany. Ary mbola tsy nisy mihitsy mpanjakan\u2019ny Israely nankalaza Paska toy izany, eny, toy izay nankalazain\u2019i Josia sy ny mpisorona sy ny Levita mbamin\u2019ny Joda sy ny Israely rehetra tonga teo ary ny mponin\u2019i Jerosalema.",
        "19": "Tamin\u2019ny taona fahavalo ambin\u2019ny folo nanjakan\u2019i Josia no nankalazana izany Paska izany.",
        "20": "Taorian\u2019izany rehetra izany, rehefa vitan\u2019i Josia ny fikarakarana ny trano, dia niakatra hiady tany Karkemisy teo amoron\u2019i Eofrata, i Neko mpanjakan\u2019i Ejipta. Ary nivoaka hifanandrina taminy i Josia.",
        "21": "Koa nandefa iraka nankany amin\u2019i Josia i Neko, nanao hoe: \u201cMisy zavatra iombonako aminao angaha moa, ry mpanjakan\u2019ny Joda? Tsy hiady aminao no nahatongavako androany, fa hiady amin\u2019ny fahavalo hafa izay asain\u2019Andriamanitra hampihorohoroiko. Koa aza manao an\u2019izao ianao, noho ny amin\u2019Andriamanitra izay momba ahy, sao hahita loza ianao, ary sao haringany.\u201d",
        "22": "Tsy nety niverin-dalana anefa i Josia, fa mody nanao olon-kafa izy mba hiady taminy. Tsy nihaino ny teny nampilazain\u2019Andriamanitra an\u2019i Neko izy, ka tonga hiady teo amin\u2019ny lemak\u2019i * Megido.",
        "23": "Ary voatifitry ny mpandefa zana-tsip\u00ecka i Josia Mpanjaka, ka niteny tamin\u2019ny mpanompony hoe: \u201cAmpidino aho, fa maratra mafy.\u201d",
        "24": "Koa nampidinin\u2019ny mpanompony avy teo amin\u2019ny kalesy izy, ka nampitaingenin\u2019izy ireo ny kalesin\u2019adiny faharoa, ary nentiny nankany Jerosalema. Dia maty i Josia ka nalevina tao amin\u2019ny fasan-drazany. Ary nisaona azy daholo ny Joda sy Jerosalema.",
        "25": "Dia nanao hira fisaonana momba an\u2019i Josia i Jeremia. Ary mbola resahin\u2019ny mpihira rehetra lahy sy vavy ao amin\u2019ny hira fisaonana i Josia, mandraka androany. Koa nataon\u2019izy ireo fanao teo amin\u2019ny Israely ny fihirana ireny hira ireny, ary nosoratana ho anisan\u2019ny hira fisaonana ireny.",
        "26": "Ary ny sisa amin\u2019ny tantaran\u2019i Josia, sy ny hatsaram-panahy feno fitiavana nasehony araka izay voasoratra ao amin\u2019ny lal\u00e0n\u2019i Jehovah,",
        "27": "eny, ny tantarany, na ny voalohany na ny farany, dia efa voasoratra ao amin\u2019ny Boky Momba ny Mpanjakan\u2019ny Israely sy Joda."
    },
    "36": {
        "1": "Ary nalain\u2019ny vahoaka i Joahaza zanak\u2019i Josia, ka nataony mpanjaka handimby an-drainy, tany Jerosalema.",
        "2": "Telo amby roapolo taona i Joahaza tamin\u2019izy nanomboka nanjaka, ary telo volana no nanjakany tany Jerosalema.",
        "3": "Nanala azy tao Jerosalema anefa ny mpanjakan\u2019i Ejipta, ary nampandoa sazy an\u2019ilay tany. Talenta volafotsy zato sy talenta volamena iray ilay sazy.",
        "4": "Ary nataon\u2019i Neko mpanjakan\u2019i Ejipta ho mpanjakan\u2019ny Joda sy Jerosalema i Eliakima rahalahin\u2019i Joahaza, ka novany hoe Joiakima ny anarany. Fa i Joahaza kosa nalainy ka nentiny tany Ejipta.",
        "5": "Dimy amby roapolo taona i Joiakima tamin\u2019izy nanomboka nanjaka, ary iraika ambin\u2019ny folo taona no nanjakany tany Jerosalema. Ary nanao izay ratsy teo imason\u2019i Jehovah Andriamaniny foana izy.",
        "6": "Dia niakatra hamely azy i Nebokadnezara mpanjakan\u2019i Babylona, mba hamatorana ny tongony amin\u2019ny gadra varahina roa hitondrana azy any Babylona.",
        "7": "Ary nentin\u2019i Nebokadnezara tany Babylona ny fitaovana sasany tao an-tranon\u2019i Jehovah, ka nataony tao an-dapany tany Babylona.",
        "8": "Ary ny sisa amin\u2019ny tantaran\u2019i Joiakima sy ny zava-maharikoriko nataony ary ny laza ratsiny, dia efa voasoratra ao amin\u2019ny Boky Momba ny Mpanjakan\u2019ny Israely sy Joda. Ary i Joiakina zanany no nanjaka nandimby azy.",
        "9": "Valo ambin\u2019ny folo taona i Joiakina tamin\u2019izy nanomboka nanjaka, ary telo volana sy folo andro no nanjakany tany Jerosalema. Nanao izay ratsy teo imason\u2019i Jehovah foana izy.",
        "10": "Ary tamin\u2019ny fiandohan\u2019ny taona, dia naniraka ny mpanompony i Nebokadnezara Mpanjaka, ka nentina ho any aminy tany Babylona i Joiakina mbamin\u2019ny zava-tsarobidy tao an-tranon\u2019i Jehovah. Ary nataony mpanjakan\u2019ny Joda sy Jerosalema i Zedekia rahalahin-drain\u2019i Joiakina.",
        "11": "Iraika amby roapolo taona i Zedekia tamin\u2019izy nanomboka nanjaka, ary iraika ambin\u2019ny folo taona no nanjakany tany Jerosalema.",
        "12": "Nanao izay ratsy teo imason\u2019i Jehovah Andriamaniny foana izy, ary tsy mba nanetry tena teo anatrehan\u2019i Jeremia mpaminany, izay niteny araka ny didin\u2019i Jehovah.",
        "13": "Nikomy tamin\u2019i Nebokadnezara Mpanjaka koa izy, nefa i Nebokadnezara efa nampianiana azy tamin\u2019ny anaran\u2019Andriamanitra. Ary nanamafy hatoka sy nanamafy fo foana i Zedekia, ka tsy niverina tamin\u2019i Jehovah Andriamanitry ny Israely.",
        "14": "Ary na ny lehiben\u2019ny mpisorona rehetra sy ny vahoaka aza, dia nivadika tamin\u2019Andriamanitra, ka nanao ny zava-maharikoriko rehetra fanaon\u2019ireo firenena. Koa nolotoin\u2019izy ireo ny tranon\u2019i Jehovah, izay nohamasininy tao Jerosalema.",
        "15": "Ary namerimberina nandefa iraka nitondra fampitandremana ho azy ireo i Jehovah Andriamanitry ny razany, satria nangoraka ny vahoakany sy ny fonenany izy.",
        "16": "Nataon\u2019izy ireo ho fihomehezana foana anefa ny irak\u2019Andriamanitra, ary nataony tsinontsinona ny tenin\u2019Andriamanitra, sady nesoiny ny mpaminaniny, mandra-pihatran\u2019ny fahatezeran\u2019i Jehovah tamin\u2019ny olony, ka tsy nisy fanafany intsony.",
        "17": "Koa nentin\u2019Andriamanitra niakatra namely azy ireo ny mpanjakan\u2019ny Kaldeanina, izay namono ny zatovon\u2019izy ireo tamin\u2019ny sabatra tao amin\u2019ny toerana masina. Tsy nisy nananany antra, na ny tovolahy na ny virjiny, na ny antitra na ny osa. Natolotr\u2019Andriamanitra teo an-tanany daholo ny zava-drehetra.",
        "18": "Ary nentiny daholo ny fitaovana tao an-tranon\u2019Andriamanitra, na lehibe na kely, ary koa ny zava-tsarobidy notehirizina tao an-tranon\u2019i Jehovah mbamin\u2019ny zava-tsarobidin\u2019ny mpanjaka sy ny andrianany, eny, nentiny tany Babylona daholo izany.",
        "19": "Dia nodorany ny tranon\u2019Andriamanitra, ary noravany ny mandan\u2019i Jerosalema. Nodoran\u2019izy ireo koa ny tilikambo fonenana rehetra teo aminy, mbamin\u2019ny zava-tsarobidiny rehetra, ka rava avokoa ny zava-drehetra.",
        "20": "Dia nentiny ho babo tany Babylona izay sisa tsy matin-tsabatra, ka nanjary nanompo azy sy ny taranany, mandra-pitondran\u2019ny fanjakan\u2019i Persa.",
        "21": "Izany dia mba hahatanteraka ny tenin\u2019i Jehovah nolazain\u2019i Jeremia, mandra-panonitr\u2019ilay tany ny sabatany. Nitandrina sabata ilay tany nandritra ny andro rehetra tsy nisian\u2019ny mponina teo aminy, mandra-pahatapitry ny fitopolo taona.",
        "22": "Ary tamin\u2019ny taona voalohany nanjakan\u2019i Kyrosy mpanjakan\u2019i Persa, dia nentanin\u2019i Jehovah i Kyrosy * mpanjakan\u2019i Persa mba hahatanteraka ny tenin\u2019i Jehovah nolazain\u2019i Jeremia. Koa nanao izao antso avo izao nanerana ny fanjakany izy, sady nanao izany an-tsoratra:",
        "23": "\u201cIzao no nolazain\u2019i Kyrosy mpanjakan\u2019i Persa: \u2018Efa nanome ahy ny fanjakana rehetra eto an-tany i Jehovah Andriamanitry ny lanitra, ary izy no naniraka ahy hanorina trano ho azy any Jerosalema, any Joda. Koa na iza na iza manompo azy aminareo, dia homba azy anie i Jehovah Andriamaniny! Dia aoka izy hiakatra.\u2019\u201d"
    }
}