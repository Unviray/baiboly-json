{
    "1": {
        "1": "Maro no efa niezaka nanoratra ny tantaran\u2019ny zava-nitranga, izay efa inoantsika tanteraka.",
        "2": "Ary nanolotra an\u2019ireny tantara ireny ho antsika ireo vavolombelona nahita maso sy ireo nanambara ny teny hatrany am-boalohany.",
        "3": "Koa nanapa-kevitra koa aho, ry Teofilo hajaina, ny hanoratra azy ireny aminao araka ny filaharany, satria efa nofotorako tsara hatrany am-piandohana ny zava-drehetra sady efa nohamariniko,",
        "4": "mba hahafantaranao tsara fa azo antoka ny zavatra nampianarina * anao.",
        "5": "Tamin\u2019ny andron\u2019i Heroda mpanjakan\u2019i Jodia, dia nisy mpisorona atao hoe Zakaria, tao amin\u2019ny fizarana nisy an\u2019i Abia. Avy amin\u2019ny taranak\u2019i Arona ny vadiny, Elizabeta no anarany.",
        "6": "Samy olo-marina teo anatrehan\u2019Andriamanitra izy mivady, satria nandeha tsy nisy tsiny araka ny didin\u2019i Jehovah rehetra sy araka izay notakin\u2019ny lal\u00e0ny.",
        "7": "Tsy nanan-janaka anefa izy ireo satria momba i Elizabeta, ary izy mivady koa samy efa be taona.",
        "8": "Nanao ny asa fisoronana teo anatrehan\u2019Andriamanitra i Zakaria, araka ny nanendrena ny fizarana nisy azy.",
        "9": "Anjaran\u2019i Zakaria ny nanolotra emboka manitra rehefa niditra tao amin\u2019ny toerana masin\u2019i Jehovah izy, araka ny efa fanaon\u2019ny mpisorona.",
        "10": "Ary nivavaka teo ivelany ny olona maro be tamin\u2019ny ora fanolorana emboka manitra.",
        "11": "Dia niseho tamin\u2019i Zakaria ny anjelin\u2019i Jehovah, nitsangana teo ankavanan\u2019ny alitaran\u2019ny emboka manitra.",
        "12": "Taitra izy nahita izany, ka raiki-tahotra.",
        "13": "Fa hoy ilay anjely: \u201cAza matahotra, ry Zakaria, fa efa nohenoin\u2019Andriamanitra ny fitalahoanao. Koa hiteraka zazalahy aminao i Elizabeta vadinao, ary Jaona no hataonao anarany.",
        "14": "Hifaly sy hiravoravo ianao, ary maro koa no hiravoravo amin\u2019ny hahaterahany.",
        "15": "Fa ho lehibe eo anatrehan\u2019i Jehovah izy, nefa tsy mahazo misotro divay na toaka mihitsy, ary ho feno fanahy masina hatrany an-kibon-dreniny izy.",
        "16": "Hampiverina ny maro amin\u2019ny zanak\u2019Israely ho amin\u2019i Jehovah Andriamaniny izy,",
        "17": "sady handeha eo alohany amin\u2019ny risi-po * sy ny herin\u2019i Elia mba hampody ny fon\u2019ny ray ho amin\u2019ny zanany ary ny tsy mankat\u00f2 ho amin\u2019ny fahendren\u2019ny marina, ary mba hanomana vahoaka ho an\u2019i Jehovah, eny, vahoaka voaomana.\u201d",
        "18": "Hoy i Zakaria tamin\u2019ilay anjely: \u201cAhoana no ahazoako antoka ny amin\u2019izany? Izaho ange efa antitra e! Ary efa tena be taona koa ny vadiko.\u201d",
        "19": "Dia hoy ilay anjely: \u201cIzaho no Gabriela, izay mitsangana eo anatrehan\u2019Andriamanitra. Nirahina hiteny aminao aho sady hanambara izany vaovao tsara izany aminao.",
        "20": "Fa noho ny tsy ninoanao ny teniko izay ho tanteraka amin\u2019ny fotoana voatondro, dia ho moana ianao ka tsy ho afa-miteny mandra-pahatanterak\u2019izany.\u201d",
        "21": "Mbola niandry foana an\u2019i Zakaria ny olona, ka gaga noho izy naharitra ela tao amin\u2019ny toerana masina.",
        "22": "Rehefa nivoaka anefa izy, dia tsy afa-niteny, ka takatr\u2019izy ireo fa vao avy nahita fahitana mahagaga tao amin\u2019ny toerana masina izy. Ary nanao baiko moana tamin\u2019izy ireo izy, ary mbola moana ihany.",
        "23": "Dia nody izy rehefa tapitra ny andro nanaovany fanompoana ho an\u2019ny besinimaro.",
        "24": "Rehefa tapitra ireo andro ireo, dia nitoe-jaza i Elizabeta vadiny, ka tsy nivoaka ny trano nandritra ny dimy volana. Ary hoy izy:",
        "25": "\u201cIzao no fomba nitondran\u2019i Jehovah ahy tamin\u2019ny andro nitsinjovany ahy, mba hanesorany ny fahafaham-barakako teo imason\u2019ny olona.\u201d",
        "26": "Rehefa nandray enim-bolana ny kibony, dia nirahin\u2019Andriamanitra ny anjely Gabriela ho any amin\u2019ny tan\u00e0na atao hoe Nazareta, any Galilia,",
        "27": "ho any amin\u2019ny virjiny iray efa voafofo ho vadin\u2019ny lehilahy atao hoe Josefa, avy amin\u2019ny taranak\u2019i Davida. Maria no anaran\u2019ilay virjiny.",
        "28": "Hoy ilay anjely, rehefa niditra tao aminy: \u201cArahaba, ry ilay ankasitrahana indrindra. Jehovah momba anao.\u201d",
        "29": "Taitra mafy anefa izy nahare izany, ka nieritreritra izay mety ho dikan\u2019izany fiarahabana izany.",
        "30": "Koa hoy ilay anjely: \u201cAza matahotra, ry Maria, fa efa nankasitrahan\u2019Andriamanitra ianao.",
        "31": "Ary hitoe-jaza ianao ka hiteraka zazalahy, ary ny anarany hataonao hoe Jesosy.",
        "32": "Ho lehibe izy ka hantsoina hoe Zanaky ny Avo Indrindra, ary i Jehovah Andriamanitra hanome azy ny seza fiandrianan\u2019i Davida rainy.",
        "33": "Ary ho mpanjaka eo amin\u2019ny taranak\u2019i Jakoba mandrakizay izy, ary tsy hifarana mihitsy ny fanjakany.\u201d",
        "34": "Hoy anefa i Maria tamin\u2019ilay anjely: \u201cAhoana no hetezan\u2019izany, nefa izaho tsy nanao firaisana tamin-dehilahy?\u201d",
        "35": "Fa hoy ilay anjely: \u201cHo tonga aminao ny fanahy masina ary ny herin\u2019ny Avo Indrindra hanaloka anao. Izany no antony hiantsoana an\u2019ilay haterakao hoe masina, Zanak\u2019Andriamanitra.",
        "36": "Ary i Elizabeta havanao koa efa mitoe-jaza na dia efa antitra aza, ary efa mandray enim-bolana izao ny kibony, dia izy ilay nantsoina hoe vehivavy momba.",
        "37": "Tsy hisy tsy ho tanteraka mantsy izay lazain\u2019Andriamanitra.\u201d",
        "38": "Hoy \u00e0ry i Maria: \u201cInt\u1ef3 aho mpanompovavin\u2019i Jehovah! Enga anie ho tanteraka amiko izany araka ny teninao!\u201d Dia nandao azy ilay anjely.",
        "39": "Koa niainga i Maria tamin\u2019izany fotoana izany, ary nandeha haingana nankany amin\u2019ny faritra be tendrombohitra, ho any amin\u2019ny tan\u00e0na iray tany Joda.",
        "40": "Ary niditra tao an-tranon\u2019i Zakaria izy ka niarahaba an\u2019i Elizabeta.",
        "41": "Rehefa nandre ny fiarahaban\u2019i Maria i Elizabeta, dia nibitaka ny zaza tao an-kibony. Ary feno fanahy masina i Elizabeta,",
        "42": "ka niantsoantso mafy hoe: \u201cTahin\u2019Andriamanitra ianao amin\u2019ny vehivavy rehetra, ary tahina ilay hateraky ny kibonao!",
        "43": "Ahoana no mba nahatongavan\u2019izao voninahitra izao amiko, fa ny renin\u2019ny Tompoko no tonga ato amiko?",
        "44": "Jereo fa raha vao ren\u2019ny sofiko ny feonao niarahaba, dia nibitaka noho ny hafaliana be ny zaza ato an-kiboko!",
        "45": "Sambatra koa ianao fa nino, satria ho tanteraka daholo izay nampilazain\u2019i Jehovah taminao.\u201d",
        "46": "Ary hoy i Maria: \u201cMankalaza an\u2019i Jehovah aho,",
        "47": "ary tsy tanako ny hafaliako amin\u2019Andriamanitra Mpamonjy ahy,",
        "48": "satria nijery ny fahambanian\u2019ny mpanompovaviny izy. Manomboka izao, dia hilaza ahy ho sambatra ny taranaka rehetra,",
        "49": "satria nanao asa lehibe ho ahy Ilay mahery, ary masina ny anarany.",
        "50": "Hatramin\u2019ny taranaka fara mandimby ny famindram-pony, dia amin\u2019izay matahotra azy.",
        "51": "Nanao asa lehibe tamin\u2019ny sandriny mahery izy, ary nampiely ny mpirehareha, dia ireo mirehareha noho ny fikasan\u2019ny fony.",
        "52": "Naetriny hiala tamin\u2019ny seza fiandrianany ny manana fahefana, fa nasandrany kosa ny ambany.",
        "53": "Nataony voky zava-tsoa ny noana, ary noroahiny hiala maina ny manankarena.",
        "54": "Nanampy ny Israely mpanompony izy, mba hotsaroany ny famindram-pony,",
        "55": "araka izay nolazainy tamin\u2019ny razantsika, dia i Abrahama sy ny taranany, mandrakizay.\u201d",
        "56": "Ary nijanona telo volana teo ho eo tany amin\u2019i Elizabeta i Maria vao nody tany aminy.",
        "57": "Tonga \u00e0ry izao ny fotoana hiterahan\u2019i Elizabeta, ka niteraka zazalahy izy.",
        "58": "Ren\u2019ny mpiara-monina taminy sy ny havany fa lehibe tokoa ny famindram-po nasehon\u2019i Jehovah taminy, ka niara-niravoravo taminy ireo.",
        "59": "Tonga hamora ilay zaza izy ireo tamin\u2019ny andro fahavalo, sady efa saika hataony hoe Zakaria, araka ny anaran-drainy, ny anarany.",
        "60": "Hoy anefa ny reniny: \u201cTsy izany mihitsy! Jaona no hatao anarany.\u201d",
        "61": "Koa hoy ireo: \u201cTsy misy manana izany anarana izany ange ny havanao e!\u201d",
        "62": "Dia lasa nanontany ny rain\u2019ilay zaza ireo ka nanao baiko moana taminy ny amin\u2019izay tiany hiantsoana azy.",
        "63": "Ary nangataka takela-kazo i Zakaria ka nanoratra hoe: \u201cJaona no anarany.\u201d Dia gaga avokoa izy rehetra.",
        "64": "Ary nisokatra niaraka tamin\u2019izay ny vavan\u2019i Zakaria sady nivaha ny lelany, ka nanomboka niteny izy ary nidera an\u2019Andriamanitra.",
        "65": "Raiki-tahotra izay rehetra niara-nonina taminy, ary nanjary ambentin-dresaka eran\u2019ilay faritra be tendrombohitra tany Jodia izany rehetra izany.",
        "66": "Ary izay rehetra nandre dia nandatsaka izany tao am-pony ka nilaza hoe: \u201cHo zaza hanao ahoana loatra re io e?\u201d Fa nomba azy tokoa ny tanan\u2019i Jehovah.",
        "67": "Feno fanahy masina * i Zakaria rainy, ka naminany hoe:",
        "68": "\u201cHisaorana anie i Jehovah, Andriamanitry ny Israely, satria nitsinjo sy nanafaka ny vahoakany izy!",
        "69": "Ary nanangana tandroka famonjena * ho antsika tao amin\u2019ny taranak\u2019i Davida mpanompony izy,",
        "70": "araka ny nolazainy tamin\u2019ny alalan\u2019ny mpaminany masina fahiny.",
        "71": "Nilaza tokoa mantsy izy fa hamonjy antsika amin\u2019ny fahavalontsika sy amin\u2019ny tanan\u2019izay rehetra mankahala antsika.",
        "72": "Nilaza koa izy fa hamindra fo amin\u2019ny razantsika sy hahatsiaro ny fifanekena masina nataony,",
        "73": "dia ilay fianianany tamin\u2019i Abrahama razantsika.",
        "74": "Efa nianiana mantsy izy fa hanome antsika an\u2019ilay voninahitra hanao fanompoana masina ho azy, rehefa avy nafahana teo an-tanan\u2019ny fahavalontsika isika. Hanao fanompoana masina tsy amin-tahotra isika,",
        "75": "ka tsy hivadika ary hanao ny marina eo anatrehany, mandritra ny androm-piainantsika.",
        "76": "Ary ianao kosa, ry zaza, dia hantsoina hoe mpaminanin\u2019ny Avo Indrindra ianao. Ary handeha eo alohan\u2019i Jehovah ianao, eny, hialoha azy hanomana ny lalany,",
        "77": "ka hanome ho an\u2019ny vahoakany fahalalana momba ny famonjena, amin\u2019ny alalan\u2019ny famelan-keloka,",
        "78": "noho ny halehiben\u2019ny fangoraham-pon\u2019Andriamanitsika. Hisy mazava hiposaka ho antsika avy any amin\u2019ny avo, noho izany fangoraham-po izany,",
        "79": "mba hanome fahazavana ho an\u2019izay mipetraka ao amin\u2019ny haizina sy ny aloky ny fahafatesana, mba hitarika ny diantsika ka handehanantsika soa aman-tsara ao amin\u2019ny lalan\u2019ny fiadanana.\u201d",
        "80": "Ary nitombo hatrany ilay zaza ka nihamato-tsaina, ary nitoetra tany an-tany efitra izy mandra-pisehony an-karihary tamin\u2019ny Israely."
    },
    "2": {
        "1": "Tamin\u2019izany andro izany, dia namoaka didy hanoratana ny anaran\u2019ny mponina eran\u2019ilay tany i Aogosto Kaisara.",
        "2": "I Kyrenio no governora tany Syria tamin\u2019io fanoratana voalohany io.",
        "3": "Dia nankany amin\u2019ny tan\u00e0na niaviany avy ny olona rehetra mba hosoratana anarana.",
        "4": "Ary niakatra avy tany Galilia, avy tao an-tan\u00e0nan\u2019i Nazareta, koa i Josefa, satria anisan\u2019ny taranak\u2019i Davida sady fianakaviany. Koa nankany Jodia izy, ho ao an-tan\u00e0nan\u2019i Davida, izay atao hoe Betlehema,",
        "5": "mba hisoratra anarana miaraka amin\u2019i Maria, izay efa lasa vadiny araka ny efa nifanekeny. Ary efa bevohoka be i Maria tamin\u2019izay.",
        "6": "Dia tonga ny andro tokony hiterahany, raha mbola tany izy ireo.",
        "7": "Koa niteraka ny zanany lahimatoa izy, ary nofeheziny lamba ilay zaza, ka nampandriny tao amin\u2019ny fihinanam-bilona, satria tsy nisy toerana ho azy ireo intsony tany amin\u2019ny efitranom-bahiny.",
        "8": "Ary nisy mpiandry ondry koa tany amin\u2019io faritra io. Nitoetra tany an-tsaha izy ireo tamin\u2019ny alina, niambina ny andian\u2019ondriny.",
        "9": "Tampoka teo, dia nisy anjelin\u2019i Jehovah nitsangana teo anilan\u2019izy ireo. Nanjelanjelatra nanodidina an\u2019ireo mpiandry ondry ny voninahitr\u2019i Jehovah, ka natahotra mafy izy ireo.",
        "10": "Hoy anefa ilay anjely: \u201cAza matahotra fa tonga hilaza vaovao tsara aminareo aho, dia fifaliana lehibe ho an\u2019ny olona rehetra.",
        "11": "Fa Mpamonjy no teraka ho anareo androany ao an-tan\u00e0nan\u2019i Davida, dia i Kristy Tompo.",
        "12": "Ary izao no famantarana ho anareo: Hahita zaza menavava nofehezina lamba sady mandry ao anaty fihinanam-bilona ianareo.\u201d",
        "13": "Ary tampoka teo, dia nisy anjely maro be avy amin\u2019ny tafiky ny lanitra niaraka tamin\u2019ilay anjely, ka nidera an\u2019Andriamanitra hoe:",
        "14": "\u201cVoninahitra any amin\u2019ny avo indrindra ho an\u2019Andriamanitra, ary fiadanana et\u1ef3 ambonin\u2019ny tany eo amin\u2019ny olona ankasitrahany.\u201d",
        "15": "Rehefa niala teo ireo anjely ka lasa tany an-danitra, dia hoy ny mpiandry ondry: \u201cAndao ho any Betlehema avy hatrany mba hijery izany zava-nitranga nampahafantarin\u2019i Jehovah antsika izany.\u201d",
        "16": "Dia lasa haingana izy ireo ka nahita an\u2019i Maria sy Josefa, ary hitany koa ny zazakely nandry tao amin\u2019ny fihinanam-bilona.",
        "17": "Rehefa hitany ilay zazakely, dia nampahafantariny azy ireo izay nolazaina taminy momba ilay zaza.",
        "18": "Ary gaga izay rehetra nandre ny teny nolazain\u2019ny mpiandry ondry,",
        "19": "fa i Maria kosa nitadidy izany teny rehetra izany, ka nandinika lalina an\u2019izany tao am-pony.",
        "20": "Dia niverina ny mpiandry ondry, ka nanome voninahitra sy nidera an\u2019Andriamanitra noho izay rehetra hitany sy reny, araka ny nolazaina taminy.",
        "21": "Ary noforana ilay zaza rehefa feno valo andro, ary natao hoe Jesosy ny anarany, araka ny nolazain\u2019ilay anjely talohan\u2019ny nisiany tao am-bohoka.",
        "22": "Rehefa tapitra ny andro fidiovan\u2019izy ireo araka ny lal\u00e0n\u2019i Mosesy, dia nentiny niakatra tany Jerosalema izy mba hatolotra ho an\u2019i Jehovah,",
        "23": "araka ny voasoratra ao amin\u2019ny lal\u00e0n\u2019i Jehovah hoe: \u201cHatao hoe masina eo anatrehan\u2019i Jehovah ny lahy voalohan-teraka rehetra.\u201d",
        "24": "Anisan\u2019ny niakarany tany koa ny hanolotra fanatitra araka ny voalazan\u2019ny lal\u00e0n\u2019i Jehovah, dia \u201cdomohina roa na zana-boromailala roa.\u201d",
        "25": "Nisy lehilahy atao hoe Simeona tany Jerosalema, ary olo-marina sy matahotra an\u2019Andriamanitra izy. Niandry ny fampiononana ny Israely izy. Ary tao aminy ny fanahy masina.",
        "26": "Nahariharin\u2019Andriamanitra taminy tamin\u2019ny alalan\u2019ny fanahy masina koa fa tsy ho faty izy raha tsy efa mahita an\u2019ilay Kristin\u2019i Jehovah.",
        "27": "Teo ambany herin\u2019ny fanahy * \u00e0ry, dia niditra tao amin\u2019ny tempoly izy. Ary nentin\u2019ny ray aman-dreniny tao ilay zaza mba hanaovana aminy ny fomba mahazatra takin\u2019ny lal\u00e0na.",
        "28": "Dia notrotroin\u2019i Simeona ilay zaza ka nidera an\u2019Andriamanitra izy hoe:",
        "29": "\u201cRy Tompo Fara Tampony \u00f4, avelanao handeha amim-piadanana amin\u2019izay ankehitriny ny mpanomponao, araka ny efa teninao,",
        "30": "satria efa hitan\u2019ny masoko ny fomba hitondranao famonjena,",
        "31": "izay nomaninao teo imason\u2019ny firenena rehetra,",
        "32": "dia hazavana izay hanala ny zavatra manarona ny firenena sady voninahitry ny Israely olonao.\u201d",
        "33": "Nahagaga an\u2019ireo ray aman-dreniny foana izay teny nolazaina momba an\u2019ilay zaza.",
        "34": "Nitso-drano azy ireo i Simeona, nefa hoy izy tamin\u2019i Maria renin\u2019ilay zaza: \u201cIty zaza ity no atao ho fandavoana sy fananganana ny maro amin\u2019ny Israely, sady ho famantarana hohamavoin\u2019ny olona",
        "35": "\u2014na ianao aza ho toy ny voatrobaky ny sabatra\u2014mba hiharihary ny eritreritra any am-pon\u2019ny maro.\u201d",
        "36": "Ary nisy mpaminanivavy atao hoe Ana, zanakavavin\u2019i Fanoela, ao amin\u2019ny fokon\u2019i Asera. Efa tena be taona io vehivavy io. Niara-niaina tamin\u2019ny vadiny nandritra ny fito taona izy, taorian\u2019ny naha virjiny azy.",
        "37": "Mpitondratena izy, ary efatra amby valopolo taona. Tonga tsy tapaka tao amin\u2019ny tempoly anefa izy, nanao fanompoana masina andro aman\u2019alina sady nifady hanina no nitalaho tamim-bavaka.",
        "38": "Ary tamin\u2019izay ora izay indrindra, dia nanatona izy ka nisaotra an\u2019Andriamanitra ary niresaka momba ilay zaza tamin\u2019izay rehetra niandry ny fanafahana an\u2019i Jerosalema.",
        "39": "Rehefa vitan\u2019izy ireo daholo izay rehetra notakin\u2019ny lal\u00e0n\u2019i Jehovah, dia niverina tany Galilia izy ireo, tao Nazareta tan\u00e0nany.",
        "40": "Ary nitombo hatrany ilay zaza, ka nihanatanjaka sady nitombo fahendrena, ary nankasitraka azy foana Andriamanitra.",
        "41": "Mpankany Jerosalema isan-taona ny ray aman-dreniny, tamin\u2019ny fetin\u2019ny Paska.",
        "42": "Ary rehefa roa ambin\u2019ny folo taona izy, dia niakatra tany toy ny fanao amin\u2019ny fety izy ireo",
        "43": "ka nanapitra ny andro fety tany. Fa i Jesosy tovolahikely kosa mbola nijanona tany Jerosalema, nefa tsy tsikaritry ny ray aman-dreniny izany.",
        "44": "Noheverin\u2019izy ireo fa niaraka tamin\u2019ireo mpiara-dia taminy izy. Efa nandeha lalana indray andro izy ireo vao nitady azy tany amin\u2019ny havany sy ny olom-pantany,",
        "45": "nefa tsy nahita azy. Koa niverina tany Jerosalema izy mivady ka nitady azy hatraiza hatraiza.",
        "46": "Rehefa afaka telo andro, dia hitany tao amin\u2019ny tempoly izy, nipetraka teo afovoan\u2019ny mpampianatra, ary nihaino sady nanontany.",
        "47": "Talanjona izay rehetra nihaino azy noho ny fahiratan-tsainy sy ny valin-teniny.",
        "48": "Ary gaga izy mivady rehefa nahita azy, ka hoy ny reniny taminy: \u201cFa nahoana ianao, anaka, no manao anay toy izao? Jereo fa tena nitebiteby be nitady anao izaho sy rainao.\u201d",
        "49": "Hoy anefa izy: \u201cFa maninona no nitady ahy ianareo? Tsy fantatrareo ve fa tsy maintsy ho ato an-tranon\u2019ny Raiko aho?\u201d",
        "50": "Tsy azon\u2019ireo anefa ny teny nolazainy.",
        "51": "Ary niara-nidina tamin\u2019izy ireo nankany Nazareta izy, ka nankat\u00f2 azy ireo foana. Dia nitahiry tsara izany teny rehetra izany tao am-pony ny reniny.",
        "52": "Ary nihanitombo fahendrena i Jesosy, sady nihalehibe, ary nihanahazo sitraka tamin\u2019Andriamanitra sy ny olona."
    },
    "3": {
        "1": "Tamin\u2019ny taona fahadimy ambin\u2019ny folo nanjakan\u2019i Tiberio Kaisara, fony i Pontio Pilato no governoran\u2019i Jodia, ary i Heroda no lehibem-paritr\u2019i Galilia, fa i Filipo rahalahiny kosa no lehibem-paritra tany Itoria sy Trakonitisy, ary i Lysania no lehibem-paritr\u2019i Abilena,",
        "2": "tamin\u2019ny andron\u2019i Anasy lehiben\u2019ny mpisorona sy Kaiafa, dia tonga tamin\u2019i Jaona zanak\u2019i Zakaria ny fanambaran\u2019Andriamanitra, tany an-tany efitra.",
        "3": "Koa nankany amin\u2019ny faritra rehetra manodidina ny Reniranon\u2019i Jordana izy, nitory ny batisa izay mariky ny fibebahana hahazoana famelan-keloka,",
        "4": "araka izay voasoratra ao amin\u2019ny boky misy ny tenin\u2019i Isaia mpaminany hoe: \u201cInjay misy miantso mafy any an-tany efitra hoe: \u2018Omano ny lalana halehan\u2019i Jehovah! Ataovy mahitsy ny lalan-kalehany.",
        "5": "Tsy maintsy hototofana daholo ny lalan-driaka, ary haetry ny tendrombohitra sy ny havoana rehetra, ary ny lalana miolakolaka tsy maintsy hahitsy ary ny lalana mikitoantoana hatao mitovy tantana.",
        "6": "Ary ny nofo rehetra hahita ny fomba hitondran\u2019Andriamanitra famonjena.\u2019\u201d",
        "7": "Dia hoy izy tamin\u2019ny vahoaka tonga mba hataony batisa: \u201cRy taranaky ny menarana, iza no nanoro hevitra anareo handositra ny fahatezerana efa ho avy?",
        "8": "Koa mamoaza voa mifanentana amin\u2019ny fibebahana, ary aza manao anakampo hoe: \u2018Manana an\u2019i Abrahama ho rainay izahay.\u2019 Lazaiko aminareo fa vitan\u2019Andriamanitra ny manova ireto vato ireto ho lasa zanak\u2019i Abrahama.",
        "9": "Efa eo am-pototry ny hazo tokoa ny famaky, ka ny hazo rehetra tsy mamoa voa tsara dia hokapaina ary hatsipy ao anaty afo.\u201d",
        "10": "Hoy ny vahoaka nanontany azy: \u201cInona \u00e0ry no tokony hataonay?\u201d",
        "11": "Hoy izy: \u201cAoka izay manana akanjo anankiroa hanome ho an\u2019izay tsy manana, ary aoka izay manan-kohanina hanao toy izany koa.\u201d",
        "12": "Ary na ny mpamory hetra aza mba tonga hatao batisa koa, ka niteny taminy hoe: \u201cMpampianatra \u00f4, inona no tokony hataonay?\u201d",
        "13": "Hoy izy: \u201cAza mitaky hetra mihoatra noho ny tokony ho izy.\u201d",
        "14": "Nisy miaramila koa nanontany azy hoe: \u201cAry inona kosa no tokony hataonay?\u201d Dia hoy izy: \u201cAza mila sotasota amin\u2019olona, na manendrikendrika olona, fa aoka ianareo ho afa-po amin\u2019ny karamanareo.\u201d",
        "15": "Efa niandriandry ny olona ary samy nihevitra tao am-pony momba an\u2019i Jaona hoe: \u201cIzy angamba no Kristy?\u201d",
        "16": "Hoy anefa ny navalin\u2019i Jaona azy rehetra: \u201cIzaho manao batisa anareo amin\u2019ny rano, fa ho avy ilay mahery noho izaho, ary tsy mendrika hamaha ny fehin-kapany akory aza aho. Izy no hanao batisa anareo amin\u2019ny fanahy masina sy ny afo.",
        "17": "Efa eny an-tanany ny fitaovana fikororohana ka hodioviny tsara ny famoloany, ary ny vary hangoniny ho ao an-trano fitehirizana azy, fa ny akofa sy ny mololo kosa hodorany amin\u2019ny afo tsy mety maty.\u201d",
        "18": "Nisy fananarana maro hafa koa nomeny, ary nitory hatrany ny vaovao tsara tamin\u2019ny olona izy.",
        "19": "Fa nanarin\u2019i Jaona kosa i Heroda lehibem-paritra, noho izy naka an\u2019i Herodiasy vadin-drahalahiny, sy noho ny zava-dratsy rehetra nataony.",
        "20": "Ankoatra an\u2019ireo zava-dratsy rehetra ireo, dia nataony am-ponja koa i Jaona.",
        "21": "Rehefa natao batisa daholo ny olona rehetra, dia natao batisa koa i Jesosy. Ary nisokatra ny lanitra raha mbola nivavaka izy.",
        "22": "Dia nidina nankeo amboniny ny fanahy masina izay niendrika voromailala, ary nisy feo avy any an-danitra nanao hoe: \u201cIanao no Zanako malalako, ianao no sitrako.\u201d",
        "23": "Telopolo taona teo ho eo i Jesosy rehefa nanomboka ny asany. Izy ilay zanak\u2019i Josefa, araka ny fiheveran\u2019ny olona, ary Josefa zanak\u2019i Hely,",
        "24": "Hely zanak\u2019i Matata, Matata zanak\u2019i Levy, Levy zanak\u2019i Melky, Melky zanak\u2019i Janay, Janay zanak\u2019i Josefa,",
        "25": "Josefa zanak\u2019i Matitia, Matitia zanak\u2019i Amosa, Amosa zanak\u2019i Nahoma, Nahoma zanak\u2019i Esly, Esly zanak\u2019i Nagay,",
        "26": "Nagay zanak\u2019i Mata, Mata zanak\u2019i Matitia, Matitia zanak\u2019i Semey, Semey zanak\u2019i Joseka, Joseka zanak\u2019i Joda,",
        "27": "Joda zanak\u2019i Joanana, Joanana zanak\u2019i Resa, Resa zanak\u2019i Zerobabela, Zerobabela zanak\u2019i Sealtiela, Sealtiela zanak\u2019i Nery,",
        "28": "Nery zanak\u2019i Melky, Melky zanak\u2019i Ady, Ady zanak\u2019i Kosama, Kosama zanak\u2019i Elmadama, Elmadama zanak\u2019i Era,",
        "29": "Era zanak\u2019i Jesosy, Jesosy zanak\u2019i Eliezera, Eliezera zanak\u2019i Joreima, Joreima zanak\u2019i Matata, Matata zanak\u2019i Levy,",
        "30": "Levy zanak\u2019i Simeona, Simeona zanak\u2019i Jodasy, Jodasy zanak\u2019i Josefa, Josefa zanak\u2019i Jonama, Jonama zanak\u2019i Eliakima,",
        "31": "Eliakima zanak\u2019i Melea, Melea zanak\u2019i Mena, Mena zanak\u2019i Matata, Matata zanak\u2019i Natana, Natana zanak\u2019i Davida,",
        "32": "Davida zanak\u2019i Jese, Jese zanak\u2019i Obeda, Obeda zanak\u2019i Boaza, Boaza zanak\u2019i Salmona, Salmona zanak\u2019i Nasona,",
        "33": "Nasona zanak\u2019i Aminadaba, Aminadaba zanak\u2019i Arny, Arny zanak\u2019i Hezrona, Hezrona zanak\u2019i Pereza, Pereza zanak\u2019i Joda,",
        "34": "Joda zanak\u2019i Jakoba, Jakoba zanak\u2019i Isaka, Isaka zanak\u2019i Abrahama, Abrahama zanak\u2019i Tera, Tera zanak\u2019i Nahora,",
        "35": "Nahora zanak\u2019i Seroga, Seroga zanak\u2019i Reo, Reo zanak\u2019i Palega, Palega zanak\u2019i Ebera, Ebera zanak\u2019i Sela,",
        "36": "Sela zanak\u2019i Kenana, Kenana zanak\u2019i Arpaksada, Arpaksada zanak\u2019i Sema, Sema zanak\u2019i Noa, Noa zanak\u2019i Lameka,",
        "37": "Lameka zanak\u2019i Metosela, Metosela zanak\u2019i Enoka, Enoka zanak\u2019i Jareda, Jareda zanak\u2019i Mahalalila, Mahalalila zanak\u2019i Kenana,",
        "38": "Kenana zanak\u2019i Enosa, Enosa zanak\u2019i Seta, Seta zanak\u2019i Adama, Adama zanak\u2019Andriamanitra."
    },
    "4": {
        "1": "Feno fanahy masina i Jesosy rehefa niala avy tao amin\u2019ny Reniranon\u2019i Jordana. Ary nentin\u2019ny fanahy masina nankany an-tany efitra izy, ka nivezivezy tany",
        "2": "efapolo andro, ary nalain\u2019ny Devoly fanahy nandritra izany. Tsy nihinan-kanina koa izy tamin\u2019izany, ka noana rehefa tapitra ireo andro ireo.",
        "3": "Koa niteny taminy ny Devoly hoe: \u201cRaha zanak\u2019Andriamanitra ianao, dia teneno ho tonga mofo io vato io.\u201d",
        "4": "Fa hoy ny navalin\u2019i Jesosy azy: \u201cVoasoratra hoe: \u2018Tsy ny mofo ihany no tsy maintsy iveloman\u2019ny olona.\u2019\u201d",
        "5": "Dia nentin\u2019ny Devoly niakatra teny an-tendrombohitra izy, ka nasehony azy indray mipy maso ny fanjakana rehetra manerana ny tany onenana.",
        "6": "Ary hoy ny Devoly: \u201cHomeko anao izao fahefana rehetra izao sy ny voninahiny, fa efa natolotra ahy izany ka izay tiako homena azy no omeko azy.",
        "7": "Koa raha miankohoka indray mandeha eto anatrehako ianao, dia ho anao manontolo izany.\u201d",
        "8": "Fa hoy i Jesosy: \u201cVoasoratra hoe: \u2018I Jehovah Andriamanitrao no tsy maintsy iankohofanao, ary ho azy irery ihany no tsy maintsy anaovanao fanompoana masina.\u2019\u201d",
        "9": "Ary nitondra azy nankany Jerosalema ny Devoly, ka nametraka azy teo an-tampon\u2019ny mandan\u2019ny tempoly, ary niteny taminy hoe: \u201cRaha zanak\u2019Andriamanitra ianao, dia mianjer\u00e0 any ambany any.",
        "10": "Fa voasoratra hoe: \u2018Homeny baiko hitsinjo anao ny anjeliny mba hiaro anao\u2019,",
        "11": "sy hoe: \u2018Hitondra anao eny an-tanany izy ireo, mba tsy hidona amin\u2019ny vato mihitsy ny tongotrao.\u2019\u201d",
        "12": "Dia hoy ny navalin\u2019i Jesosy: \u201cVoalaza hoe: \u2018Aza mitsapa toetra an\u2019i Jehovah Andriamanitrao.\u2019\u201d",
        "13": "Rehefa avy naka fanahy azy tamin\u2019izany rehetra izany ny Devoly, dia nandao azy mandra-pahatongan\u2019ny fotoana hafa mety indray.",
        "14": "Niverina tany Galilia i Jesosy ary tao aminy ny herin\u2019ny fanahy. Dia niely tany amin\u2019ny faritra manodidina rehetra ny laza tsarany.",
        "15": "Ary nampianatra tao amin\u2019ny synagoga izy, ka nomen\u2019ny rehetra voninahitra.",
        "16": "Tonga tany Nazareta, tan\u00e0na nahabe azy izy, ary niditra tao amin\u2019ny synagoga toy ny fanaony rehefa sabata, ka nitsangana hamaky teny.",
        "17": "Dia natolotra azy ny horonam-bokin\u2019i Isaia mpaminany, ary nosokafany ka notadiaviny izay nisy ilay soratra hoe:",
        "18": "\u201cNy fanahin\u2019i Jehovah no ato amiko, satria nanosotra ahy hilaza vaovao tsara amin\u2019ny mahantra izy, ary naniraka ahy hitory fanafahana amin\u2019ny babo sy fampahiratana amin\u2019ny jamba, hanafaka sy handefa ny ory,",
        "19": "hitory taona fanehoan\u2019i Jehovah fankasitrahana.\u201d",
        "20": "Avy eo, dia nahorony ilay horonam-boky ka naveriny tamin\u2019ny mpikarakara ary nipetraka izy. Nibanjina azy ny mason\u2019izay rehetra tao amin\u2019ny synagoga.",
        "21": "Ary hoy izy: \u201cAndroany no tanteraka izany andinin-teny vao renareo izany.\u201d",
        "22": "Nidera azy daholo ny rehetra, ary gaga noho ny teny mahafinaritra naloaky ny vavany, ka hoy ireo: \u201cTsy zanak\u2019i Josefa ve io e?\u201d",
        "23": "Hoy ny navalin\u2019i Jesosy: \u201cHampiharinareo amiko tokoa izao ilay fitenenana hoe: \u2018Dokotera \u00f4, sitrano aloha ny tenanao\u2019, ka hilaza amiko ianareo hoe: \u2018Efa renay izay efa nataonao tany Kapernaomy ka ataovy eto amin\u2019ny taninao koa izany.\u2019\u201d",
        "24": "Hoy anefa izy: \u201cLazaiko aminareo marina tokoa fa tsy misy mpaminany ekena ao amin\u2019ny faritra niaviany.",
        "25": "Lazaiko marina aminareo, ohatra, fa maro ny vehivavy mpitondratena teo amin\u2019ny Israely tamin\u2019ny andron\u2019i Elia, fony nihantona telo taona sy enim-bolana ny orana, ka nisy mosary mafy tao amin\u2019ilay tany.",
        "26": "Tsy nirahina ho any amin\u2019ny anankiray tamin\u2019ireny anefa i Elia, fa ho any amin\u2019ny vehivavy mpitondratena iray tany Zarefata any Sidona ihany.",
        "27": "Nisy boka maro koa teo amin\u2019ny Israely tamin\u2019ny andron\u2019i Elisa mpaminany, nefa tsy nisy nodiovina ireny na iray aza, afa-tsy i Nam\u00e0na, ilay lehilahy avy any Syria.\u201d",
        "28": "Tezitra mafy izay rehetra nandre izany tao amin\u2019ny synagoga,",
        "29": "ka nitsangana ary nandroaka azy ho any ivelan\u2019ny tan\u00e0na. Ary nentin\u2019izy ireo ho any an-tampon\u2019ilay tendrombohitra niorenan\u2019ny tan\u00e0nany izy, mba hanjerana azy tany amin\u2019ny tevana.",
        "30": "Namakivaky teo afovoan\u2019ireo anefa izy ka lasa.",
        "31": "Dia nidina tany Kapernaomy, tan\u00e0na any Galilia izy, ary nampianatra ny olona tamin\u2019ny sabata,",
        "32": "ka nitolagaga ireo noho ny fomba fampianany, satria feno fahefana ny teniny.",
        "33": "Ary nisy lehilahy nipetrahan\u2019ny fanahy, na demonia maloto, tao amin\u2019ny synagoga. Nikiakiaka mafy izy hoe:",
        "34": "\u201cFa misy zavatra iombonanay aminao angaha moa, ry Jesosy avy any Nazareta? Tonga mba handringana anay ve ianao? Fantatro tsara ange fa ianao Ilay Masin\u2019Andriamanitra e!\u201d",
        "35": "Niteny mafy azy anefa i Jesosy hoe: \u201cMang\u00ecna, ary mivoaha aminy!\u201d Dia nivoaka ilay demonia rehefa avy nanjera an\u2019ilay lehilahy teo afovoan\u2019ny olona, nefa tsy nandratra azy.",
        "36": "Gaga avokoa ny rehetra ka nifampiresaka hoe: \u201cTeny manao ahoana loatra izany lazainy izany? Fa na ny fanahy maloto aza baikoiny amin\u2019ny fahefana sy ny hery ka mivoaka.\u201d",
        "37": "Ary niely nanerana ny faritra manodidina ny vaovao momba azy.",
        "38": "Nitsangana izy, ka niala tao amin\u2019ny synagoga, ary niditra tao an-tranon\u2019i Simona. Nanavy be ny rafozambavin\u2019i Simona, ka nangataka an\u2019i Jesosy hanasitrana azy izy ireo.",
        "39": "Dia nitsangana teo akaikin-dravehivavy izy, ary noteneniny mafy ny fanaviana ka niala. Dia niarina avy hatrany ravehivavy ka nikarakara an\u2019ireo.",
        "40": "Ary izay rehetra nanana olona mararin\u2019ny aretina samihafa dia nitondra ny marariny tany aminy, rehefa hilentika ny masoandro. Nametra-tanana tamin\u2019ny tsirairay taminy izy mba hanasitranany azy.",
        "41": "Nivoaka koa ny demonia tamin\u2019ny olona maro, ka niantso mafy hoe: \u201cIanao no Zanak\u2019Andriamanitra.\u201d Noteneniny mafy anefa ireo ka tsy navelany hiteny, satria fantatr\u2019ireo fa izy no Kristy.",
        "42": "Rehefa maraina ny andro, dia niala teo izy ka nankany amin\u2019ny toerana nitokana. Nikaroka azy anefa ny vahoaka, ary tonga tany aminy mihitsy, ka nitady hihazona azy mba tsy hialany teo amin\u2019izy ireo.",
        "43": "Fa hoy izy: \u201cTsy maintsy mitory ny vaovao tsaran\u2019ny fanjakan\u2019Andriamanitra any amin\u2019ny tan\u00e0na hafa koa aho, fa izany no nanirahana ahy.\u201d",
        "44": "Dia nanohy ny fitoriany tao amin\u2019ireo synagoga tany Jodia tokoa izy."
    },
    "5": {
        "1": "Nijoro teo amoron\u2019ny farihin\u2019i Genesareta i Jesosy indray mandeha, ary nifanesika teo aminy ny vahoaka, nihaino ny tenin\u2019Andriamanitra.",
        "2": "Ary nahita sambokely roa niantsona teo amorom-parihy izy. Efa tsy tao an-tsambokely ny mpanarato fa nanasa ny haratony.",
        "3": "Koa niakatra tao amin\u2019ny sambokely anankiray izay an\u2019i Simona i Jesosy, ka nangataka azy hihataka kely amin\u2019ny morony. Dia nipetraka izy, ary avy tao an-tsambokely no nampianarany ny vahoaka.",
        "4": "Rehefa tapitra ny teniny, dia hoy izy tamin\u2019i Simona: \u201cMirosoa any amin\u2019ny lalina, ary alatsaho ny haratonareo hahazoanareo trondro!\u201d",
        "5": "Hoy anefa i Simona: \u201cMpampianatra \u00f4, efa niasa mafy nandritra ny alina manontolo izahay, saingy tsy nahazo mihitsy. Noho ny teninao anefa, dia halatsako ihany ny harato.\u201d",
        "6": "Nahazo trondro maro be anefa izy ireo rehefa nanao izany, ka nisy rovitra ny harato.",
        "7": "Koa nisy fihetsika nataon\u2019izy ireo mba hiantsoana ny namany teny amin\u2019ny sambokely hafa mba ho tonga hanampy azy. Dia tonga ireo ary nofenoiny ny sambokely roa, ka efa saika nilentika.",
        "8": "Koa nandohalika teo anoloan\u2019i Jesosy i Simona Petera rehefa nahita izany, ka nanao hoe: \u201cTompo \u00f4, mial\u00e0 amiko fa mpanota aho.\u201d",
        "9": "Talanjona mantsy izy sy izay rehetra niaraka taminy noho ny trondro azony.",
        "10": "Talanjona toy izany koa i Jakoba sy Jaona, zanak\u2019i Zebedio, izay iray asa tamin\u2019i Simona. Hoy anefa i Jesosy taminy: \u201cAza matahotra, fa manomboka izao dia olona velona no ho azonao.\u201d",
        "11": "Koa naverin\u2019izy ireo teny an-tanety ny sambokely, ary nandao ny zava-drehetra ireo ka lasa nanaraka azy.",
        "12": "Indray mandeha koa, raha mbola tao amin\u2019ny tan\u00e0na anankiray izy, dia io fa nisy lehilahy rakotry ny habokana tao. Niankohoka io raha vao nahita an\u2019i Jesosy, ka niangavy hoe: \u201cTompo \u00f4, raha mba sitrakao fotsiny mantsy ny hanadio ahy, dia ho vitanao izany.\u201d",
        "13": "Dia nanatsotra ny tanany i Jesosy ka nikasika azy sady nanao hoe: \u201cSitrako tokoa. Madiova ianao.\u201d Koa afaka taminy avy hatrany ny habokana.",
        "14": "Ary noraran\u2019i Jesosy ilay lehilahy mba tsy hilazalaza amin\u2019olona, ka hoy izy taminy: \u201cMandehana kosa miseho any amin\u2019ny mpisorona, ary manaova fanatitra noho ny nanadiovana anao, araka ny nandidian\u2019i Mosesy, mba ho porofo amin\u2019izy ireo fa sitrana ianao.\u201d",
        "15": "Vao mainka niely anefa ny resaka momba azy, ka nisy vahoaka be tonga hihaino sy hositranina tamin\u2019ny aretiny.",
        "16": "Nitoetra irery tany an-tany efitra anefa izy ary tsy nitsahatra nivavaka.",
        "17": "Indray andro, raha nampianatra izy, dia nisy Fariseo sy mpampiana-dal\u00e0na nipetraka teo. Avy any amin\u2019ny tan\u00e0na kely rehetra any Galilia sy Jodia ary Jerosalema, izy ireo. Ary tao amin\u2019i Jesosy ny herin\u2019i Jehovah mba hanasitranany ny marary.",
        "18": "Ary indreo nisy olona nitondra lehilahy iray nalemy, izay nolanjainy teo ambonin\u2019ny fandrianany. Nitady fomba hampidirana azy sy hametrahana azy teo anoloan\u2019i Jesosy izy ireo.",
        "19": "Tsy nahita fomba anefa ireo noho ny habetsahan\u2019ny vahoaka. Koa niakatra tao an-tampon-trano ireo, ary nampidina azy mbamin\u2019ilay fandriana keliny avy teo amin\u2019ny tafo tanimanga, mba ho eo amin\u2019ny olona izay teo anoloan\u2019i Jesosy.",
        "20": "Rehefa hitan\u2019i Jesosy ny finoan\u2019ireo, dia hoy izy: \u201cVoavela ny helokao, ralehilahy.\u201d",
        "21": "Koa nieritreritra ny mpanora-dal\u00e0na sy ny Fariseo hoe: \u201cIza koa ity manevateva an\u2019Andriamanitra ity? Iza no afaka mamela heloka afa-tsy Andriamanitra ihany?\u201d",
        "22": "Takatr\u2019i Jesosy anefa ny eritreriny, ka hoy izy: \u201cInona izao eritreretinareo ao am-ponareo izao?",
        "23": "Fa inona no mora kokoa: Ny milaza hoe: \u2018Voavela ny helokao\u2019, sa ny milaza hoe: \u2018Mitsang\u00e0na ka mandehana\u2019?",
        "24": "Mba hahafantaranareo anefa fa manana fahefana eto an-tany hamela heloka ny Zanak\u2019olona...\u201d, dia hoy izy tamin\u2019ilay nalemy: \u201cIzao no lazaiko aminao: Mitsang\u00e0na, batao ny fandriana kelinao ary mandehana mody.\u201d",
        "25": "Dia nitsangana avy hatrany teo anatrehan\u2019ireo izy, ka nibata ny fandrianany ary lasa nody, sady nanome voninahitra an\u2019Andriamanitra.",
        "26": "Ary zendana ny rehetra ka nanome voninahitra an\u2019Andriamanitra. Raiki-tahotra koa izy ireo ka nanao hoe: \u201cZavatra hafahafa koa iny hitantsika androany iny!\u201d",
        "27": "Taorian\u2019izany, dia nivoaka izy ka nahita mpamory hetra atao hoe Levy, nipetraka tao amin\u2019ny birao famorian-ketra. Ary hoy izy taminy: \u201cAndao hanara-dia ahy.\u201d",
        "28": "Dia nandao ny zava-drehetra izy ka nitsangana ary nanaraka azy.",
        "29": "Ary nanao fanasambe ho an\u2019i Jesosy i Levy, tao an-tranony. Nisy mpamory hetra maro sy olon-kafa koa tao, ka samy nandry ilika * hisakafo ireo.",
        "30": "Ary nimenomenona tamin\u2019ny mpianatr\u2019i Jesosy ny Fariseo sy ny mpanora-dal\u00e0na teo aminy hoe: \u201cFa nahoana ianareo no miara-mihinana sy misotro amin\u2019ny mpamory hetra sy ny mpanota?\u201d",
        "31": "Fa namaly i Jesosy hoe: \u201cTsy ny salama no mila dokotera, fa ny marary.",
        "32": "Ary tsy tonga hiantso ny marina aho, fa ny mpanota mba hibebaka.\u201d",
        "33": "Hoy ireo: \u201cNifady hanina matetika ny mpianatr\u2019i Jaona sady nitalaho tamim-bavaka. Nanao toy izany koa ny mpianatry ny Fariseo, fa ny anao kosa mihinana sy misotro.\u201d",
        "34": "Dia hoy i Jesosy taminy: \u201cVitanareo ve ny mampifady hanina ny naman\u2019ny mpampakatra raha mbola eo aminy ny mpampakatra?",
        "35": "Ho avy tokoa anefa ny andro hanesorana ny mpampakatra tsy ho eo aminy, ka amin\u2019izany andro izany izy ireo vao hifady hanina.\u201d",
        "36": "Ary nilaza fanoharana taminy izy hoe: \u201cTsy misy olona maka tapa-damba avy amin\u2019ny akanjo vaovao ka manjaitra izany eo amin\u2019ny akanjo tonta. Raha izany mantsy, dia sady handrovitra an\u2019ilay akanjo tonta ilay tapa-damba vaovao no tsy hifanentana aminy koa.",
        "37": "Tsy misy koa manisy divay vaovao ao anaty siny hoditra efa tonta. Fa raha izany, dia hamaky ilay siny hoditra ilay divay vaovao, ka ho raraka ny divay ary ho simba ny siny hoditra.",
        "38": "Divay vaovao no tsy maintsy hatao ao anaty siny hoditra vaovao.",
        "39": "Ary tsy misy olona nisotro divay efa niotrika ela ka hangataka divay vaovao, satria hoy izy: \u2018Ny ela no tsara.\u2019\u201d"
    },
    "6": {
        "1": "Sabata ny andro, ary sendra namakivaky voly varimbazaha i Jesosy sy ny mpianany. Nioty salohim-barimbazaha ny mpianany ka nohanin\u2019izy ireo izany rehefa avy nokosokosehiny tamin\u2019ny tanany.",
        "2": "Fa hoy ny Fariseo sasany: \u201cNahoana ianareo no manao izay tsy azo atao amin\u2019ny sabata?\u201d",
        "3": "Namaly azy anefa i Jesosy hoe: \u201cMbola tsy novakinareo mihitsy ve izay nataon\u2019i Davida rehefa noana izy sy izay niaraka taminy?",
        "4": "Fa niditra tao an-tranon\u2019Andriamanitra izy ary nomena azy ny mofo atolotra, ka nihinana izany izy ary nomeny koa ireo lehilahy niaraka taminy. Tsy misy mahazo mihinana izany anefa, afa-tsy ny mpisorona ihany.\u201d",
        "5": "Hoy koa izy tamin\u2019ireo: \u201cTompon\u2019ny sabata ny Zanak\u2019olona.\u201d",
        "6": "Tamin\u2019ny sabata hafa indray, dia niditra tao amin\u2019ny synagoga izy ary nampianatra. Ary nisy lehilahy maty tanana ankavanana tao.",
        "7": "Koa nijery azy tsara ny mpanora-dal\u00e0na sy ny Fariseo raha hanasitrana amin\u2019ny sabata izy na tsia, mba hahitany fomba hiampangana azy.",
        "8": "Fantatr\u2019i Jesosy ny eritreritr\u2019izy ireo, kanefa hoy ihany izy tamin\u2019ilay lehilahy maty tanana: \u201cMitsang\u00e0na ka mijoroa etsy afovoany etsy.\u201d Dia nitsangana izy ka nijoro.",
        "9": "Hoy \u00e0ry i Jesosy tamin\u2019ireo: \u201cManontany anareo aho: Inona no azo atao amin\u2019ny sabata: Ny manao soa sa ny manao ratsy? Ny mamonjy olona sa ny mamono olona?\u201d *",
        "10": "Nojereny ny olona rehetra nanodidina azy teo, ary hoy izy tamin-dralehilahy: \u201cAtsory ny tananao.\u201d Dia nataony izany ka sitrana ny tanany.",
        "11": "Tena tezitra mafy anefa ireo, ka niara-nikaon-doha ny amin\u2019izay hanaovany an\u2019i Jesosy.",
        "12": "Tamin\u2019izany andro izany, dia nankany an-tendrombohitra izy mba hivavaka, ary nandritra ny alina manontolo izy no nivavaka tamin\u2019Andriamanitra.",
        "13": "Niantso ny mpianany izy, rehefa maraina ny andro, ka nifidy roa ambin\u2019ny folo lahy tamin\u2019ireo. Nantsoiny koa hoe \u201capostoly\u201d izy ireo,",
        "14": "dia i Simona antsoina koa hoe Petera, sy Andrea rahalahiny, Jakoba sy Jaona, sy Filipo sy Bartolomeo,",
        "15": "sy Matio sy Tomasy, sy Jakoba zanak\u2019i Alfeo, sy Simona ilay atao hoe \u201cilay mafana fo\u201d,",
        "16": "sy Jodasy zanak\u2019i Jakoba ary Jodasy Iskariota, ilay nanjary mpamadika.",
        "17": "Ary niara-nidina tamin\u2019ireo izy, ka nijanona teo amin\u2019ny lemaka iray. Nisy mpianany maro be teo, ary nisy vahoaka be koa, avy any amin\u2019ny faritra rehetra amin\u2019i Jodia sy Jerosalema ary ny tan\u00e0na amoron-tsirak\u2019i Tyro sy Sidona. Tonga hihaino azy sy hositraniny tamin\u2019ny aretiny ireo.",
        "18": "Sitrana hatramin\u2019ireo nampahorin\u2019ny fanahy maloto.",
        "19": "Ary nitady hikasika azy ny vahoaka rehetra, satria nisy hery niala taminy ka nahasitrana azy rehetra.",
        "20": "Dia nanopy ny masony tamin\u2019ny mpianany izy, ka nanao hoe: \u201cSambatra ianareo mahantra, fa anareo ny fanjakan\u2019Andriamanitra.",
        "21": "\u201cSambatra ianareo noana ankehitriny, fa hovokisana ianareo. \u201cSambatra ianareo mitomany ankehitriny, fa hihomehy ianareo.",
        "22": "\u201cSambatra ianareo raha halan\u2019ny olona, sy ailikiliny, ary tevatevainy ka laviny toy ny zava-dratsy ny anaranareo, noho ny amin\u2019ny Zanak\u2019olona.",
        "23": "Miravoravoa amin\u2019izany andro izany, ary aoka ianareo hibitaka, fa lehibe ny valisoanareo any an-danitra. Fa izany zavatra izany koa no nataon\u2019ny razany tamin\u2019ny mpaminany.",
        "24": "\u201cFa lozanareo manankarena kosa, satria efa azonareo daholo izay nahafa-po anareo.",
        "25": "\u201cLozanareo izay voky ankehitriny, fa mbola ho noana ianareo. \u201cLozanareo izay mihomehy ankehitriny, fa halahelo sy hitomany ianareo.",
        "26": "\u201cLozanareo raha milaza soa momba anareo daholo ny rehetra, fa izany koa no nataon\u2019ny razanareo tamin\u2019ny mpaminany sandoka.",
        "27": "\u201cFa izao kosa no lazaiko aminareo mihaino ahy: Tiavo foana ny fahavalonareo, manaova soa mandrakariva amin\u2019izay mankahala anareo,",
        "28": "irario soa hatrany izay manozona anareo, ary mivavaha foana ho an\u2019izay manivaiva anareo.",
        "29": "Raha misy mamely ny takolakao anankiray, dia atolory azy koa ny iray. Ary raha misy maka ny akanjonao ivelany, dia aza hazonina na ny akanjo anatiny aza.",
        "30": "Izay rehetra mangataka aminao dia omeo, ary aza takina amin\u2019izay naka azy ny fanananao.",
        "31": "\u201cIzay tianareo hataon\u2019ny olona aminareo no ataovy aminy koa.",
        "32": "\u201cFa raha izay tia anareo ihany no tianareo, mendrika ny hahazo fiderana ve ianareo amin\u2019izany? Na ny mpanota aza mantsy mba tia an\u2019izay tia azy koa.",
        "33": "Raha izay manisy soa anareo ihany no asianareo soa, mendrika ny hahazo fiderana ve ianareo amin\u2019izany? Na ny mpanota aza ange manao toy izany koa e!",
        "34": "Raha izay antenainareo hamerina ny volanareo ihany no ampisamborinareo tsy misy zanabola, mendrika ny hahazo fiderana ve ianareo amin\u2019izany? Na ny samy mpanota aza mifampisambo-bola tsy misy zanany, mba hiverenan\u2019ny volany.",
        "35": "Mifanohitra amin\u2019izany kosa fa tiavo foana ny fahavalonareo, manaova soa mandrakariva, mampisambora vola tsy misy zanany, ary aza manantena valiny. Amin\u2019izay dia ho lehibe ny valisoanareo ary ho zanaky ny Avo Indrindra ianareo, satria izy tsara fanahy amin\u2019izay tsy mankasitraka sy amin\u2019ny ratsy fanahy.",
        "36": "Mamindr\u00e0 fo hatrany, toy ny Rainareo izay mpamindra fo.",
        "37": "\u201cAza mitsara intsony dia tsy hotsaraina mihitsy ianareo. Ary aza manameloka intsony dia mba tsy homelohina ianareo. Mamel\u00e0 ny hafa, dia mba havela koa ianareo.",
        "38": "Aoka ianareo ho zatra manome dia mba homena koa ianareo. Fatra tsara sy mifatratra sy nahintsana ary mihoatra no hararaka eo am-pofoanareo. Fa araka izay famarana ampiasainareo no hamarana ho anareo.\u201d",
        "39": "Ary nilaza fanoharana taminy koa izy hoe: \u201cNy jamba angaha afaka mitarika jamba? Tsy ho latsaka any an-kady ve izy roa?",
        "40": "Ny mpianatra tsy ambony noho ny mpampianatra azy, fa izay rehetra nahazo fampianarana tonga lafatra dia ho tahaka ny mpampianatra azy ihany.",
        "41": "Koa nahoana ianao no mijery ny sombin-kazo eo amin\u2019ny mason\u2019ny rahalahinao, nefa ny vatan-kazo eo amin\u2019ny masonao tsy mba hitanao?",
        "42": "Ahoana no ilazanao amin\u2019ny rahalahinao hoe: \u2018Aleo hesoriko ny sombin-kazo eo amin\u2019ny masonao, ry rahalahy\u2019, nefa ianao tsy mijery ny vatan-kazo eo amin\u2019ny masonao? Ry mpihatsaravelatsihy! Esory aloha ny vatan-kazo eo amin\u2019ny masonao, dia ho hitanao tsara ny hanesorana ny sombin-kazo eo amin\u2019ny mason\u2019ny rahalahinao.",
        "43": "\u201cTsy misy hazo tsara mamoa voa ratsy, ary tsy misy koa hazo ratsy mamoa voa tsara.",
        "44": "Fa samy fantatra amin\u2019ny voany avy ny hazo tsirairay. Tsy misy olona mioty aviavy amin\u2019ny tsilo, ohatra, na mioty voaloboka amin\u2019ny voaroy.",
        "45": "Ny olona tsara dia mamoaka zavatra tsara avy amin\u2019ny tahiry tsaran\u2019ny fony, fa ny olona ratsy fanahy kosa mamoaka zavatra ratsy avy amin\u2019ny tahiry ratsy ao aminy. Fa izay mameno ny fon\u2019ny olona no lazain\u2019ny vavany.",
        "46": "\u201cKoa nahoana ianareo no miantso ahy hoe: \u2018Tompo \u00f4! Tompo \u00f4!\u2019, nefa tsy manao izay lazaiko?",
        "47": "Hasehoko anareo hoe mitovy amin\u2019inona moa ny olona manatona ahy sy mihaino ny teniko ka mankat\u00f2:",
        "48": "Tahaka ny olona nanorina trano izy, izay nihady lalina vao nandatsaka fototra teo ambony vatolampy. Ary rehefa tondraka ny rano, dia namely mafy an\u2019izany trano izany ny renirano, saingy tsy nampihozongozona azy, satria tsara orina izy.",
        "49": "Fa izay mandre kosa nefa tsy mankat\u00f2, dia tahaka ny olona nanorina trano teo ambonin\u2019ny tany nefa tsy nanisy fototra. Namely mafy an\u2019izany trano izany ny renirano, ary tonga dia nirodana izy ka rava tanteraka.\u201d"
    },
    "7": {
        "1": "Niditra tao Kapernaomy i Jesosy, rehefa vitany teo anatrehan\u2019ny olona izany teny rehetra izany.",
        "2": "Ary nisy manamboninahitra nanana mpanompo tena tiany. Narary efa ho faty anefa ilay mpanompo.",
        "3": "Koa rehefa nandre ny amin\u2019i Jesosy ilay manamboninahitra, dia naniraka anti-panahin\u2019ny Jiosy ho any amin\u2019i Jesosy, mba hangataka azy ho avy ka hanasitrana an\u2019ilay mpanompo.",
        "4": "Niangavy mafy an\u2019i Jesosy \u00e0ry ireo olona tonga tany aminy, ka nanao hoe: \u201cMendrika ny hanaovanao izany izy,",
        "5": "satria tia ny firenentsika izy sady nanorina synagoga teto.\u201d",
        "6": "Nandeha niaraka tamin\u2019ireo \u00e0ry i Jesosy. Ary rehefa tsy lavitra an\u2019ilay trano izy, dia nisy naman\u2019ilay manamboninahitra efa nirahiny hilaza taminy hoe: \u201cAza misahirana mankat\u1ef3 amiko, tompoko, fa tsy mendrika ny handray anao ao ambany tafontranoko aho.",
        "7": "Izany no antony nieritreretako hoe tsy mendrika hankeny aminao aho. Fa mitenena fotsiny, dia ho sitrana ny mpanompoko.",
        "8": "Fa izaho koa mba eo ambany fahefan\u2019olona, sady manana miaramila eo ambany fahefako. Koa raha miteny amin\u2019ny anankiray aho hoe: \u2018Mandehana!\u2019, dia lasa izy, ary amin\u2019ny anankiray kosa hoe: \u2018Avia!\u2019, dia tonga izy, ary amin\u2019ny mpanompoko hoe: \u2018Ataovy ity!\u2019 dia ataony izany.\u201d",
        "9": "Ary gaga i Jesosy nahare izany teniny izany, dia nitodika tany amin\u2019ny vahoaka nanaraka azy, ka nanao hoe: \u201cLazaiko aminareo fa mbola tsy nahita finoana lehibe toy izany aho, na teo amin\u2019ny Israely aza.\u201d",
        "10": "Dia nody tany an-trano ireo iraka ireo ka nahita fa efa salama ilay mpanompo.",
        "11": "Taoriana kelin\u2019izay, dia nankany amin\u2019ny tan\u00e0na atao hoe Naina izy, ary nisy vahoaka be niara-dia taminy, ankoatra ny mpianany.",
        "12": "Rehefa nanakaiky ny vavahadin\u2019ny tan\u00e0na izy, dia nisy faty nentina nivoaka, izay zanaka lahitokan-dreniny, ary efa mpitondratena koa ravehivavy. Ary nisy vahoaka be avy ao an-tan\u00e0na niaraka tamin-dravehivavy.",
        "13": "Raha vao nahita azy ny Tompo, dia nangoraka azy ka nanao taminy hoe: \u201cAza mitomany intsony.\u201d",
        "14": "Dia nanatona izy ka nikasika an\u2019ilay filanjana faty ary nijanona ny mpilanja. Koa hoy izy: \u201cRy tovolahy, hoy aho aminao: Miarena!\u201d",
        "15": "Dia niarina ny maty ary nanomboka niteny, ka natolotr\u2019i Jesosy an-dreniny.",
        "16": "Ary raiki-tahotra ny rehetra ka nanome voninahitra an\u2019Andriamanitra nanao hoe: \u201cMpaminany lehibe no efa mitsangana eto amintsika\u201d, sy hoe: \u201cMitsinjo ny vahoakany Andriamanitra.\u201d",
        "17": "Dia niely eran\u2019i Jodia sy ny faritra rehetra manodidina izany vaovao momba azy izany.",
        "18": "Nanambara izany rehetra izany tamin\u2019i Jaona ny mpianany.",
        "19": "Koa niantso anankiroa tamin\u2019ny mpianany i Jaona ka naniraka azy tany amin\u2019ny Tompo mba hilaza hoe: \u201cIanao ve Ilay ho avy, sa hafa no tokony handrasanay?\u201d",
        "20": "Rehefa tonga tany aminy ireo, dia nanao hoe: \u201cNirahin\u2019i Jaona Mpanao Batisa izahay hanontany anao hoe: \u2018Ianao ve Ilay ho avy, sa hafa no tokony handrasanay?\u2019\u201d",
        "21": "Tamin\u2019izay ora izay i Jesosy dia nanasitrana olona maro tsy salama sy azon\u2019aretina nampijaly ary nisy fanahy ratsy. Nampahiratra jamba maro koa izy.",
        "22": "Koa namaly azy roa lahy izy hoe: \u201cMandehana, lazao amin\u2019i Jaona izao hitanareo sy renareo izao: Mahiratra ny jamba, mandeha ny malemy, voadio ny boka, mandre ny marenina, atsangana ny maty, ary itoriana ny vaovao tsara ny mahantra.",
        "23": "Ary sambatra izay tsy tafintohina noho ny amiko.\u201d",
        "24": "Nony lasa ireo irak\u2019i Jaona, dia izao no nolazainy tamin\u2019ny vahoaka, momba an\u2019i Jaona: \u201cHijery inona no nivoahanareo nankany an-tany efitra? Bararata ahetsiketsiky ny rivotra ve?",
        "25": "Sa hijery inona no nivoahanareo? Olona manao akanjo vita tamin\u2019ny ravin-damba malefaka ve? Any an-tranon\u2019ny mpanjaka no misy manao akanjo mirenty sy miaina ao anatin\u2019ny renty!",
        "26": "Hijery inona tokoa anefa no nivoahanareo? Mpaminany ve? Eny, lazaiko aminareo fa mihoatra lavitra noho ny mpaminany izy.",
        "27": "Fa izao no voasoratra momba azy: \u2018Hirahiko mialoha anao ny irako, izay hanomana ny lalanao eo alohanao.\u2019",
        "28": "Lazaiko aminareo fa amin\u2019izay natera-behivavy, dia tsy misy lehibe noho i Jaona. Izay kely indrindra ao amin\u2019ny fanjakan\u2019Andriamanitra anefa dia lehibe noho izy.\u201d",
        "29": "Rehefa nandre izany ny olona rehetra sy ny mpamory hetra, dia nanambara fa marina Andriamanitra. Natao batisa tamin\u2019ny batisan\u2019i Jaona mantsy izy ireo.",
        "30": "Fa ny Fariseo sy ireo nahay Lal\u00e0na kosa tsy niraharaha ny sitrapon\u2019Andriamanitra momba azy ireo, ka tsy nataon\u2019i Jaona batisa.",
        "31": "\u201cHohariko amin\u2019iza ny olona amin\u2019ity taranaka ity? Ary toa an\u2019iza izy?",
        "32": "Toy ny ankizy mipetraka eny an-tsena, izay mifampiantsoantso hoe: \u2018Efa nitsoka sodina taminareo izahay, nefa tsy nandihy ianareo. Efa nidradradradra izahay, nefa tsy nitomany ianareo.\u2019",
        "33": "Toy izany koa fa tonga i Jaona Mpanao Batisa, tsy nihinana mofo na nisotro divay, nefa hoy ianareo: \u2018Misy demonia izy.\u2019",
        "34": "Tonga kosa ny Zanak\u2019olona, nihinana sy nisotro, nefa hoy ianareo: \u2018Olona tendan-kanina sy mpiboboka divay izy, sady naman\u2019ny mpamory hetra sy ny mpanota!\u2019",
        "35": "Ny fahendren\u2019ny olona anefa dia hamarinin\u2019ny zanany * rehetra.\u201d",
        "36": "Ary nanasa azy foana hiara-misakafo taminy ny Fariseo iray. Koa niditra tao an-tranon\u2019ilay Fariseo izy ary nandry ilika hisakafo.",
        "37": "Ary nisy vehivavy anankiray nalaza ho mpanota tao amin\u2019ilay tan\u00e0na. Fantatr\u2019io vehivavy io fa nandry ilika nisakafo tao an-tranon\u2019ilay Fariseo i Jesosy, ka nitondra tavoahangy vatosanga nisy menaka manitra izy.",
        "38": "Nankeo ivohon\u2019i Jesosy teo an-tongony izy, ary nitomany ka kotsan\u2019ny ranomasony ny tongotr\u2019i Jesosy, izay nohamaininy tamin\u2019ny volon-dohany. Nanorokoroka sy nanisy menaka manitra ny tongotr\u2019i Jesosy izy.",
        "39": "Rehefa nahita izany ilay Fariseo nanasa azy, dia niteny anakampo hoe: \u201cRaha mpaminany ity, dia ho nahalala hoe iza io mikasika azy io, ary karazam-behivavy toy inona. Tokony ho fantany fa mpanota io.\u201d",
        "40": "Izao anefa no navalin\u2019i Jesosy azy: \u201cRy Simona, manan-kolazaina aminao aho.\u201d Dia hoy izy: \u201cLazao \u00e0ry, Mpampianatra \u00f4!\u201d",
        "41": "\u201cNisy roa lahy nananan\u2019olona trosa. Ny an\u2019ny anankiray denaria dimanjato fa ny an\u2019ny anankiray kosa dimampolo.",
        "42": "Rehefa tsy nanan-kaloa ireo, dia namela tanteraka ny trosan\u2019izy roa lahy izy. Koa iza amin\u2019izy roa lahy \u00e0ry no ho tia azy bebe kokoa?\u201d",
        "43": "Namaly i Simona hoe: \u201cAtaoko fa ilay namoizany bebe kokoa.\u201d Dia hoy izy: \u201cMarina ny anao.\u201d",
        "44": "Dia nitodika tany amin\u2019ilay vehivavy izy, ka nanao tamin\u2019i Simona hoe: \u201cHitanao io vehivavy io? Niditra tato an-tranonao aho, nefa tsy nanome rano ahy hanasana ny tongotro ianao. Fa io vehivavy io kosa nahakotsa ny tongotro tamin\u2019ny ranomasony, ary nanamaina izany tamin\u2019ny volon-dohany.",
        "45": "Ianao tsy nanoroka ahy, nefa io vehivavy io tsy nitsahatra nanoroka ny tongotro hatramin\u2019ny nidirako tato.",
        "46": "Ianao tsy nanisy menaka ny lohako, nefa io vehivavy io nanisy menaka manitra ny tongotro.",
        "47": "Noho izany, dia lazaiko aminao fa voavela ny helony, na dia betsaka aza, satria be fitiavana izy. Fa izay voavela tamin\u2019ny kely, dia kely fitiavana.\u201d",
        "48": "Koa hoy izy tamin-dravehivavy: \u201cVoavela ny helokao.\u201d",
        "49": "Ary niteny anakampo ireo nandry ilika niara-nisakafo taminy hoe: \u201cFa iza \u00e0ry io no mamela heloka?\u201d",
        "50": "Hoy anefa izy tamin-dravehivavy: \u201cNy finoanao no efa namonjy anao. Mirary soa ho anao aho.\u201d"
    },
    "8": {
        "1": "Lasa nitety tan\u00e0na sy vohitra i Jesosy, fotoana fohy taorian\u2019izany, ka nitory sy nanambara ny vaovao tsaran\u2019ny fanjakan\u2019Andriamanitra. Ary niaraka taminy ny roa ambin\u2019ny folo lahy,",
        "2": "sy ny vehivavy sasany izay efa sitrana na dia efa nisy fanahy ratsy sy narary aza, mbamin\u2019i Maria atao hoe Magdalena, izay efa nivoahan\u2019ny demonia fito,",
        "3": "sy Johana, vadin\u2019i Koza, mpiandraikitra ny tao an-tranon\u2019i Heroda, sy Sosana ary vehivavy maro izay samy nampiasa ny fananany hikarakarana an\u2019i Jesosy sy ny mpianany.",
        "4": "Rehefa nisy vahoaka be tafavory teo, niaraka tamin\u2019ny olona izay nanatona azy avy tamin\u2019ny isan-tan\u00e0na, dia nilaza izao fanoharana izao izy:",
        "5": "\u201cNisy mpamafy nivoaka mba hamafy ny voany. Ary rehefa namafy izy, dia latsaka teo amoron-dalana ny voa sasany, ka voahitsakitsaka sady lanin\u2019ny voro-manidina.",
        "6": "Ny sasany latsaka teo ambony vatolampy, ary nitsimoka, saingy nalazo nony avy eo, satria tsy nisy mandomando.",
        "7": "Ny sasany indray latsaka teny amin\u2019ny tsilo, ary niara-naniry taminy ny tsilo ka nangeja azy.",
        "8": "Ny sasany latsaka teo amin\u2019ny tany tsara, ary nitsimoka ka namokatra avo zato heny.\u201d Rehefa vita izany teny izany, dia niantsoantso izy hoe: \u201cIzay manan-tsofina hoenti-mihaino, aoka izy hihaino.\u201d",
        "9": "Ary nanontany azy ny amin\u2019izay mety ho hevitr\u2019ilay fanoharana ny mpianany.",
        "10": "Dia hoy i Jesosy: \u201cIanareo no navela hahazo ny hevitry ny zava-miafina masina momba ny fanjakan\u2019Andriamanitra. Fa fanoharana kosa no atao amin\u2019ny olon-kafa, mba hijery izy fa tsy hahita, ary handre fa tsy ho azony ny heviny.",
        "11": "Izao no hevitr\u2019iny fanoharana iny: Ny voa dia ny tenin\u2019Andriamanitra.",
        "12": "Ireo teo amoron-dalana dia izay mandre izany, saingy avy ny Devoly ka manaisotra ny teny tsy ho ao am-pony, sao hino izy ka ho voavonjy.",
        "13": "Ireo teo ambony vatolampy dia izay mandre ny teny, ary mandray izany amim-pifaliana, saingy tsy manam-paka ireny voa ireny. Koa mino vetivety fotsiny izy, dia miala rehefa tojo fotoam-pitsapana.",
        "14": "Ary ireo latsaka teny amin\u2019ny tsilo, dia izay mandre saingy voavilin\u2019ny fanahiana sy ny harena ary ny fahafinaretan\u2019ity fiainana ity ka voageja tanteraka, ary tsy mahavanom-boa.",
        "15": "Ary ireo teny amin\u2019ny tany tsara kosa, dia izay mandre ny teny amin\u2019ny fo tsara sy mahitsy, ka mitahiry izany ao am-pony, ary mamoa amin\u2019ny fiaretana.",
        "16": "\u201cTsy misy olona mandrehitra jiro ka manarona azy amin-javatra, na mametraka azy ao ambany fandriana, fa ataony eo amin\u2019ny fitoeran-jiro kosa izy mba hahita hazavana ny olona miditra.",
        "17": "Fa tsy misy zavatra afenina izay tsy haseho, na zavatra tsara afina ka tsy ho fantatra mihitsy na tsy hiharihary mihitsy.",
        "18": "Koa tandremo ny fomba fihainoanareo, satria izay manana dia homena bebe kokoa. Fa izay tsy manana kosa, na izay heveriny fa ananany aza dia halaina aminy.\u201d",
        "19": "Ary nankany amin\u2019i Jesosy ny reniny sy ny rahalahiny, nefa tsy tody teo aminy noho ny habetsahan\u2019ny vahoaka.",
        "20": "Koa nisy nilaza taminy hoe: \u201cMijoro ao ivelany ao ny reninao sy ny rahalahinao, te hihaona aminao.\u201d",
        "21": "Hoy ny navaliny azy ireo: \u201cIreto mihaino sy mankat\u00f2 ny tenin\u2019Andriamanitra ireto no reniko sy rahalahiko.\u201d",
        "22": "Indray andro, dia niakatra tao an-tsambokely izy sy ny mpianany ka hoy izy tamin\u2019ireo: \u201cAndao ho eny ampitan\u2019ny farihy.\u201d Dia lasa izy ireo,",
        "23": "kanefa azon-tory izy raha mbola teny ambony sambokely. Ary nisy tafio-drivotra nahery nidina teo amin\u2019ilay farihy, ka nihafeno rano ilay sambokely, ary nananontanona ny loza.",
        "24": "Dia nankeo amin\u2019i Jesosy ny mpianany tamin\u2019ny farany ary namoha azy, ka nanao hoe: \u201cMpampianatra \u00f4, Mpampianatra \u00f4! Ho faty isika!\u201d Dia niarina izy, ka niteny mafy ny rivotra sy ny rano nisamboaravoara ka nitsahatra ireo, ary nanjary tony ny andro.",
        "25": "Ary hoy izy tamin\u2019ireo: \u201cFa aiza izay finoanareo?\u201d Raiki-tahotra anefa ireo, sady gaga ka nifampiresaka hoe: \u201cFa iza marina \u00e0ry izy ity? Fa baikoiny hatramin\u2019ny rivotra sy ny rano ka mankat\u00f2 azy!\u201d",
        "26": "Tody tany amin\u2019ny faritra nisy ny Gerasianina, tandrifin\u2019i Galilia, izy ireo.",
        "27": "Rehefa niakatra an-tanety anefa i Jesosy, dia nisy lehilahy anankiray avy ao an-tan\u00e0na nifanena taminy. Nisy demonia izy io ary efa ela no tsy niakanjo sady nitoetra teny am-pasana fa tsy tao an-trano.",
        "28": "Niantsoantso mafy izy raha vao nahatazana an\u2019i Jesosy, ary nandohalika teo anatrehany, ka niteny mafy hoe: \u201cMisy zavatra iombonako aminao angaha moa, ry Jesosy Zanak\u2019ilay Andriamanitra Avo Indrindra? Miangavy anao aho, aza dia ampijalina re aho e!\u201d",
        "29": "Nodidiany hivoaka tamin\u2019ilay lehilahy mantsy ilay fanahy maloto. Efa ela izy io no nangeja azy, ary nofatorana matetika tamin\u2019ny rojo vy sy gadra vy ilay lehilahy ka nambenana, nefa notapahiny ny fatorany ary nentin\u2019ilay demonia tany amin\u2019ny toerana nitokana izy.",
        "30": "Ary nanontany azy i Jesosy hoe: \u201cIza no anaranao?\u201d Dia hoy izy: \u201cAndian-tafika\u201d, satria demonia maro no niditra tao amin\u2019ilay lehilahy.",
        "31": "Niangavy azy foana ireo mba tsy handidy ny handefasana azy ao amin\u2019ny lavaka mangitsokitsoka.",
        "32": "Ary nisy kisoa be dia be nandrasana teo amin\u2019ilay tendrombohitra. Koa niangavy an\u2019i Jesosy ireo demonia mba havelany hiditra tao amin\u2019ireo kisoa ireo, ka navelany.",
        "33": "Dia nivoaka tamin\u2019ilay lehilahy ny demonia, ka niditra tao amin\u2019ireo kisoa. Ary nirifatra nankeny amin\u2019ny hantsana ilay andian-kisoa, ka nivarina tany amin\u2019ny farihy, ary maty an-drano.",
        "34": "Dia nandositra ireo mpiandry kisoa rehefa nahita izay nitranga, ka nitantara izany tany an-tan\u00e0na sy tany ambanivohitra.",
        "35": "Ary nivoaka ny olona mba hijery izay nitranga, ka tonga teo amin\u2019i Jesosy ary nahita an\u2019ilay lehilahy nivoahan\u2019ny demonia. Efa niakanjo sady efa salama saina ralehilahy, ary nipetraka teo an-tongotr\u2019i Jesosy. Koa natahotra ny olona.",
        "36": "Ary izay nahita izany dia nitantara tamin\u2019ny olona ny fomba nanasitranana an\u2019ilay lehilahy nisy demonia.",
        "37": "Dia nangataka an\u2019i Jesosy mba hiala teo ny olona rehetra avy any amin\u2019ny manodidina ny tanin\u2019ny Gerasianina, satria raiki-tahotra loatra izy ireo. Koa lasa niakatra tao an-tsambokely izy ka niala teo.",
        "38": "Niangavingavy ny hiaraka taminy anefa ilay lehilahy nivoahan\u2019ny demonia. Fa nasain\u2019i Jesosy nandeha izy, ka nataony hoe:",
        "39": "\u201cMandehana mody any an-tranonao, ary lazao foana amin\u2019ny olona ny zavatra nataon\u2019Andriamanitra taminao.\u201d Dia lasa tokoa izy, nitory eran\u2019ilay tan\u00e0na ny zavatra nataon\u2019i Jesosy taminy.",
        "40": "Nandray tsara an\u2019i Jesosy ny vahoaka rehefa tafaverina izy, satria efa niandry azy ny rehetra.",
        "41": "Nanatona anefa ny lehilahy atao hoe Jairo, izay mpitantana ny synagoga, ka niankohoka teo an-tongotr\u2019i Jesosy, ary niangavy azy mba hankany an-tranony.",
        "42": "Efa ho faty mantsy ny zanany vavitokana, izay roa ambin\u2019ny folo taona teo ho eo. Koa nandeha i Jesosy, ary nifanesika teo aminy ny vahoaka.",
        "43": "Ary nisy vehivavy nandeha ra efa nandritra ny roa ambin\u2019ny folo taona, nefa tsy nisy nahasitrana azy mihitsy.",
        "44": "Koa nanatona an\u2019i Jesosy avy tao aoriana izy, ary nikasika ny mikiramborambo amin\u2019ny morontongotry ny akanjony ivelany, ka nijanona avy hatrany ny ra.",
        "45": "Ary hoy i Jesosy: \u201cIza no nikasika ahy teo?\u201d Nanda anefa ny rehetra ka hoy i Petera: \u201cMpampianatra \u00f4, ny vahoaka no manery anao manodidina sady mifanesika eo aminao!\u201d",
        "46": "Fa hoy i Jesosy: \u201cNisy olona nikasika ahy teo, satria tsapako fa nisy hery nivoaka tamiko.\u201d",
        "47": "Hitan-dravehivavy fa nisy nahatsikaritra ihany izy, dia nanatona izy ary nangovitra ka nandohalika teo anatrehany. Ary nampahafantariny teo imason\u2019ny olona rehetra ny antony nikasihany azy sy ny fomba nahasitrana azy teo no ho eo.",
        "48": "Hoy anefa i Jesosy taminy: \u201cNy finoanao no nahasitrana anao, anaka. Mirary soa ho anao aho!\u201d",
        "49": "Ary raha mbola niteny izy, dia nisy olona tonga avy any an-tranon\u2019ilay mpitantana ny synagoga nilaza hoe: \u201cMaty ny zanakao, fa aza manahirana ny mpampianatra intsony.\u201d",
        "50": "Ren\u2019i Jesosy izany, ka hoy izy: \u201cAza matahotra! Minoa fotsiny dia ho voavonjy izy.\u201d",
        "51": "Rehefa tonga teo amin\u2019ilay trano i Jesosy, dia tsy nisy navelany hiditra afa-tsy i Petera sy Jaona sy Jakoba ary ny ray aman-drenin\u2019ilay zazavavy.",
        "52": "Nitomany daholo ny olona sady nikapo-tratra noho ny alahelony an-drazazavavy. Koa hoy i Jesosy: \u201cAza mitomany intsony, fa tsy maty izy fa matory.\u201d",
        "53": "Dia nihomehezan\u2019ireo izy, satria fantatr\u2019izy ireo fa maty razazavavy.",
        "54": "Nandray ny tanany anefa i Jesosy, ka niantso hoe: \u201cRy zazavavy, miarena!\u201d",
        "55": "Dia nody indray ny ainy, * ka niarina avy hatrany izy ary nasain\u2019i Jesosy nomena hanina.",
        "56": "Ary faly loatra ny ray aman-dreniny, kanefa tsy navelan\u2019i Jesosy hilazalaza tamin\u2019olona momba izay nitranga izy ireo."
    },
    "9": {
        "1": "Ary nantsoiny ny roa ambin\u2019ny folo lahy ka nomeny hery sy fahefana hamoaka ny demonia rehetra sy hanasitrana aretina.",
        "2": "Koa nirahiny hitory ny fanjakan\u2019Andriamanitra sy hanasitrana izy ireo,",
        "3": "ka hoy izy taminy: \u201cAza mitondra na inona na inona any amin\u2019izay alehanareo, na tehina na kitapom-batsy na mofo na vola, ary aza mitondra akanjo anankiroa.",
        "4": "Fa na aiza na aiza trano hidiranareo, dia mitoera ao ary avy ao indray miainga.",
        "5": "Ary izay tan\u00e0na tsy mandray anareo, dia ahintsano ny vovoka amin\u2019ny tongotrareo rehefa miala ao ianareo, mba ho vavolombelona hiampanga azy.\u201d",
        "6": "Dia lasa izy ireo namakivaky an\u2019ilay faritany ka nandeha isan-tan\u00e0na, nitory ny vaovao tsara ary nanasitrana teny rehetra teny.",
        "7": "Ren\u2019i Heroda lehibem-paritra ny zava-drehetra nitranga, ka tena very hevitra izy, satria nisy nilaza fa efa nitsangana tamin\u2019ny maty i Jaona.",
        "8": "Ny sasany anefa nilaza hoe i Elia no niseho, fa ny hafa kosa niteny hoe ny anankiray tamin\u2019ny mpaminany fahiny no nitsangana tamin\u2019ny maty.",
        "9": "Koa hoy i Heroda: \u201cRaha i Jaona, dia efa notapahiko ny lohany. Koa iza indray \u00e0ry izany reko manao izany zavatra izany?\u201d Koa nitady izay hahitana an\u2019i Jesosy izy.",
        "10": "Rehefa niverina ny apostoly, dia nitantara tamin\u2019i Jesosy izay rehetra nataon\u2019izy ireo. Ary nentiny nitokana nankany amin\u2019ny tan\u00e0na atao hoe Betsaida izy ireo.",
        "11": "Fantatry ny vahoaka anefa izany, ka nanaraka azy izy ireo, ary noraisin\u2019i Jesosy tsara. Koa niresaka taminy momba ny fanjakan\u2019Andriamanitra izy, sady nanasitrana an\u2019ireo nila fanasitranana.",
        "12": "Efa ho hariva ny andro tamin\u2019izay, ary nanatona azy ny roa ambin\u2019ny folo lahy, ka nanao hoe: \u201cRavao ny vahoaka mba handehanany eny amin\u2019ny manodidina eny, hitady toerana hatoriana sy sakafo eny an-tan\u00e0na sy eny ambanivohitra, fa mitokana ity misy antsika ity.\u201d",
        "13": "Hoy anefa izy tamin\u2019izy ireo: \u201cOmeo zavatra hohanina izy.\u201d Dia hoy ireo: \u201cTsy manana afa-tsy mofo dimy sy trondro roa izahay, raha tsy hoe handeha hividy hanina ho an\u2019ireto olona rehetra ireto angaha izahay.\u201d",
        "14": "Fa lehilahy tokony ho dimy arivo no teo. Hoy anefa izy tamin\u2019ny mpianany: \u201cAsaivo mandry ilika toy ny rehefa misakafo izy, ary ataovy mitsitokotoko dimampolo eo ho eo avy.\u201d",
        "15": "Dia nataon\u2019ny mpianany izany, ka nasainy nandry ilika ny olona rehetra.",
        "16": "Ary nalain\u2019i Jesosy ny mofo dimy sy ny trondro roa, dia niandrandra ny lanitra izy sady nisaotra, ary notapahiny izany ka natolony ny mpianatra mba haroso teo anoloan\u2019ny vahoaka.",
        "17": "Koa nihinana ny rehetra ka voky. Ary nangoniny ny sombintsombiny sisa tsy lany ka nahafeno harona roa ambin\u2019ny folo.",
        "18": "Nivavaka irery izy taoriana kelin\u2019izay, ary tamin\u2019izay no tonga teo aminy daholo ny mpianatra, ka nanontaniany hoe: \u201cLazain\u2019ny vahoaka ho iza moa aho?\u201d",
        "19": "Hoy ny navalin\u2019ireo: \u201cJaona Mpanao Batisa. Fa misy milaza hoe Elia, ary misy koa manao hoe ny anankiray amin\u2019ny mpaminany fahiny no efa nitsangana tamin\u2019ny maty.\u201d",
        "20": "Ary hoy izy taminy: \u201cFa ianareo kosa milaza hoe iza aho?\u201d Dia namaly i Petera hoe: \u201cKristin\u2019Andriamanitra.\u201d",
        "21": "Koa noteneniny mafy izy ireo mba tsy hilazalaza izany tamin\u2019olona.",
        "22": "Ary hoy koa izy: \u201cTsy maintsy hijaly mafy ny Zanak\u2019olona sady holavin\u2019ny anti-panahy sy ny lehiben\u2019ny mpisorona ary ny mpanora-dal\u00e0na, ka hovonoina ho faty ary hatsangana amin\u2019ny andro fahatelo.\u201d",
        "23": "Dia hoy ihany izy tamin\u2019ny rehetra: \u201cRaha misy te hanaraka ahy, aoka izy handa ny tenany ka hitondra ny hazo fijaliany isan\u2019andro ary hanaraka ahy mandrakariva.",
        "24": "Fa izay te hamonjy ny ainy dia hamoy azy, ary izay mamoy ny ainy noho ny amiko kosa dia hamonjy azy.",
        "25": "Inona tokoa moa no soa azon\u2019ny olona raha mahazo an\u2019izao tontolo izao izy nefa afoiny ny ainy, na hamoy ny zava-drehetra izy?",
        "26": "Fa na iza na iza menatra noho ny amiko sy ny teniko, dia ho menatra noho ny aminy koa ny Zanak\u2019olona rehefa tonga amin\u2019ny voninahiny sy ny voninahitry ny Ray ary ny an\u2019ny anjely masina.",
        "27": "Fa lazaiko aminareo marina tokoa fa misy amin\u2019izay mijoro eto tsy handia fahafatesana mihitsy, mandra-pahitany ny fanjakan\u2019Andriamanitra.\u201d",
        "28": "Valo andro teo ho eo taorian\u2019ny nilazany ireo teny ireo, dia nentiny niaraka taminy i Petera sy Jaona ary Jakoba, ka niakatra tany an-tendrombohitra izy ireo mba hivavaka.",
        "29": "Dia niova ny fahitana ny tarehin\u2019i Jesosy raha mbola nivavaka izy, ary nanjary fotsy nanjelanjelatra ny akanjony.",
        "30": "Ary indreo nisy roa lahy niresaka taminy, dia i Mosesy sy Elia,",
        "31": "izay niseho tamim-boninahitra, sady niresaka momba ny hahalasanan\u2019i Jesosy, izay efa voatendry hitranga any Jerosalema.",
        "32": "Ary navesatry ny torimaso ny mason\u2019i Petera sy ireo niaraka taminy. Rehefa taitra tsara anefa izy ireo, dia hitany ny voninahitr\u2019i Jesosy ary hitany koa ireo roa lahy niara-nijoro taminy.",
        "33": "Ary raha iny nisaraka tamin\u2019i Jesosy iny izy roa lahy, dia hoy i Petera tamin\u2019i Jesosy: \u201cMpampianatra \u00f4, tsara ho antsika eto, koa avelao izahay hanangana tranolay telo, ka ny iray ho anao, ny iray ho an\u2019i Mosesy, ary ny iray ho an\u2019i Elia.\u201d Tsy fantany anefa izay nolazainy.",
        "34": "Fa raha mbola niteny izany izy, dia nisy rahona nanaloka azy ireo, ary natahotra izy ireo rehefa voasaron\u2019ilay rahona.",
        "35": "Dia nisy feo avy tao amin\u2019ilay rahona nanao hoe: \u201cIo no Zanako, ilay nofidiko. Henoy izy.\u201d",
        "36": "I Jesosy irery sisa no hita teo, tamin\u2019ny fotoana nandrenesana ilay feo. Ary nangina ireo ka tsy nolazalazainy tamin\u2019ny olona tamin\u2019izany andro izany ny zavatra hitany.",
        "37": "Nisy vahoaka be nitsena an\u2019i Jesosy rehefa nidina avy tany an-tendrombohitra izy ireo, ny ampitson\u2019iny.",
        "38": "Ary niantsoantso avy tao amin\u2019ny vahoaka ny lehilahy anankiray hoe: \u201cMpampianatra \u00f4, miangavy anao aho, mba jereo re ny zanako e! Fa zanako lahitokana izy",
        "39": "nefa azon\u2019ny fanahy maloto ka miantsoantso tampoka, ary ataony mifanintontsintona sy mamoaka roatram-bava. Ary efa mongomongo mihitsy ny zanako vao ialany, nefa mahalana izy vao miala aminy.",
        "40": "Efa niangavy ny mpianatrao aho hamoaka azy, saingy tsy vitany.\u201d",
        "41": "Dia hoy i Jesosy: \u201cRy taranaka tsy manam-pinoana sy ratsy fanahy, mandra-pahoviana no tsy maintsy mbola hitoerako eto aminareo sy handeferako aminareo? Ento at\u1ef3 ny zanakao.\u201d",
        "42": "Rehefa nihananakaiky ilay zazalahy dia natontan\u2019ilay demonia tamin\u2019ny tany, sady nataony nifanintontsintona mafy. Notenenin\u2019i Jesosy mafy anefa ilay fanahy maloto, ka sitrana ilay zazalahy ary natolotr\u2019i Jesosy an-drainy.",
        "43": "Dia nitolagaga ny rehetra noho ny hery lehiben\u2019Andriamanitra. Raha mbola gaga ny rehetra noho ny zava-drehetra nataon\u2019i Jesosy, dia hoy izy tamin\u2019ny mpianany:",
        "44": "\u201cTadidio tsara izao teny izao, fa efa voatendry hatolotra eo an-tanan\u2019ny olona ny Zanak\u2019olona.\u201d",
        "45": "Mbola tsy azon\u2019ireo ihany anefa ny hevitr\u2019izany teny izany, sady nafenina azy koa mba tsy ho takany. Natahotra ny hanontany azy momba izany anefa izy ireo.",
        "46": "Ary nanjary nieritreritra ny mpianatra hoe iza no ho lehibe indrindra tamin\u2019izy rehetra.",
        "47": "Fa fantatr\u2019i Jesosy ny eritreritry ny fony, ka nalainy ny zaza anankiray, ary nataony teo anilany,",
        "48": "dia hoy izy tamin\u2019ireo: \u201cIzay mandray ity zaza ity amin\u2019ny anarako dia mandray ahy, ary izay mandray ahy dia mandray an\u2019ilay naniraka ahy. Izay mitondra tena toy ny kely indrindra aminareo rehetra dia izy no lehibe.\u201d",
        "49": "Dia hoy i Jaona: \u201cMpampianatra \u00f4, nisy lehilahy hitanay namoaka demonia tamin\u2019ny anaranao, ka nandramanay nosakanana izy satria tsy anisantsika.\u201d",
        "50": "Hoy anefa i Jesosy: \u201cAza mitady hisakana azy, fa izay tsy manohitra anareo dia momba anareo.\u201d",
        "51": "Ny ho any Jerosalema ihany no masaka tao an-tsain\u2019i Jesosy nony tena tonga ny fotoana hakana azy hiakatra.",
        "52": "Koa nandefa iraka nialoha azy izy. Ary lasa ireo ka niditra tao amin\u2019ny tan\u00e0nan\u2019ny Samaritanina, mba hanomana ny fahatongavany.",
        "53": "Tsy nandray an\u2019i Jesosy anefa ireo, satria ny ho any Jerosalema ihany no masaka tao an-tsain\u2019i Jesosy.",
        "54": "Hitan\u2019i Jakoba sy Jaona mpianatra izany, ka hoy ireo: \u201cTompo \u00f4, tianao ve ny hitenenanay mba hisy afo hilatsaka avy any an-danitra handringana an\u2019ireo?\u201d",
        "55": "Nitodika anefa izy ka noteneniny mafy izy roa lahy.",
        "56": "Dia lasa nankany amin\u2019ny tan\u00e0na kely hafa izy sy ny mpianany.",
        "57": "Rehefa nandeha teny an-dalana izy ireo, dia nisy niteny taminy hoe: \u201cHanaraka anao aho na aiza na aiza alehanao.\u201d",
        "58": "Fa hoy i Jesosy taminy: \u201cNy amboadia manan-davaka hisitrihana, ary ny voro-manidina manam-pialofana, fa ny Zanak\u2019olona kosa tsy mba manana izay hametrahany ny lohany.\u201d",
        "59": "Ary hoy izy tamin\u2019ny anankiray hafa: \u201cAndao hanara-dia ahy.\u201d Fa hoy ilay lehilahy: \u201cAvelao aho aloha handeha handevina ny raiko.\u201d",
        "60": "Hoy anefa izy taminy: \u201cAvelao ny maty handevina ny maty eo aminy, fa ianao kosa mandehana ka torio hatraiza hatraiza ny fanjakan\u2019Andriamanitra.\u201d",
        "61": "Ary mbola nisy hafa koa nanao hoe: \u201cHanaraka anao ihany aho, Tompo \u00f4, fa avelao aloha aho hanao veloma ny ao an-tranoko.\u201d",
        "62": "Dia hoy i Jesosy: \u201cTsy misy olona mitana angadinomby ary mitodika any aoriana, ka mendrika ny fanjakan\u2019Andriamanitra.\u201d"
    },
    "10": {
        "1": "Ary nanendry fitopolo lahy koa ny Tompo taorian\u2019izany, ka naniraka azy tsiroaroa hialoha azy tany amin\u2019ny tan\u00e0na sy ny toerana rehetra izay mbola halehany.",
        "2": "Dia hoy izy tamin\u2019ireo: \u201cBe tokoa ny vokatra, fa ny mpiasa no vitsy. Koa iangavio ny Tompon\u2019ny vokatra mba haniraka mpiasa hijinja ny vokatra.",
        "3": "Koa mandehana! Maniraka anareo aho, ka ho toy ny zanak\u2019ondry eo afovoan\u2019ny amboadia ianareo.",
        "4": "Aza mitondra fitoeram-bola na kitapom-batsy na kapa, ary aza mandany fotoana amin\u2019ny fombafomba fifampiarahabana eny an-dalana.",
        "5": "Ary amin\u2019izay trano idiranareo, dia milaz\u00e0 aloha hoe: \u2018Ho amin\u2019ity trano ity anie ny fiadanana!\u2019",
        "6": "Koa raha misy zanaky ny fiadanana ao, dia hitoetra eo aminy ny fiadananareo, fa raha tsy izany kosa, dia hiverina aminareo izany.",
        "7": "Koa mitoera ao amin\u2019izany trano izany, ary hano sy sotroy izay omeny, fa mendrika hahazo ny karamany ny mpiasa. Aza mifindrafindra trano.",
        "8": "\u201cAry izay tan\u00e0na idiranareo ka mandray anareo ny olona, dia hano izay aroso anareo,",
        "9": "sitrano ny marary ao, ary lazao foana hoe: \u2018Efa manakaiky anareo ny fanjakan\u2019Andriamanitra.\u2019",
        "10": "Fa izay tan\u00e0na idiranareo nefa tsy mandray anareo, dia mankanesa eny amin\u2019ny lalambeny, ka milaz\u00e0 hoe:",
        "11": "\u2018Na ny vovoky ny tan\u00e0nanareo izay manaraka ny tongotray aza, dia fafanay mba hiampanga anareo. Tadidio anefa fa manakaiky ny fanjakan\u2019Andriamanitra.\u2019",
        "12": "Lazaiko aminareo fa ho mora kokoa ny hanjo an\u2019i Sodoma amin\u2019izany andro izany noho ny hanjo an\u2019izany tan\u00e0na izany.",
        "13": "\u201cLozanao, ry Korazina! Lozanao, ry Betsaida! Raha tany Tyro sy Sidona mantsy no nanaovana ny fahagagana natao tao aminareo, dia ho efa nibebaka hatry ny ela ireo ka nipetraka niakanjo gony sy nihosin-davenona.",
        "14": "Koa ho mora kokoa ny hanjo an\u2019i Tyro sy Sidona amin\u2019ny fitsarana, noho ny hanjo anareo.",
        "15": "Ary ianao, ry Kapernaomy, hasandratra ho any an-danitra ve ianao? Any amin\u2019ny Fasana * kosa no hidinanao!",
        "16": "\u201cIzay mihaino anareo dia mihaino ahy. Izay tsy manaiky anareo dia tsy manaiky ahy. Ary izay tsy manaiky ahy dia tsy manaiky an\u2019ilay naniraka ahy.\u201d",
        "17": "Ary faly ireo fitopolo lahy rehefa niverina, ka nanao hoe: \u201cTompo \u00f4, manaiky anay hatramin\u2019ny demonia noho ny fampiasanay ny anaranao.\u201d",
        "18": "Dia hoy i Jesosy tamin\u2019ireo: \u201cHitako fa efa nazera toy ny tselatra avy any an-danitra i Satana.",
        "19": "Efa nomeko fahefana hanitsaka bibilava sy maingoka ianareo, ary handresy ny hery rehetran\u2019ilay fahavalo, ka tsy hisy hampaninona anareo.",
        "20": "Na izany aza, dia aza mifaly satria hoe manjary manaiky anareo ny fanahy, fa mifalia kosa satria voasoratra any an-danitra ny anaranareo.\u201d",
        "21": "Tamin\u2019izay ora izay indrindra, dia faly be i Jesosy sady feno fanahy masina, ka nanao hoe: \u201cMidera anao ampahibemaso aho, Ray \u00f4, Tompon\u2019ny lanitra sy ny tany, satria nataonao tsara afina tamin\u2019ny hendry sy ny mahira-tsaina izany, fa nahariharinao tamin\u2019ny zaza kosa, satria izany no sitrakao, Ray \u00f4!",
        "22": "Efa natolotry ny Raiko ahy ny zava-drehetra, ary tsy misy mahalala ny Zanaka afa-tsy ny Ray, ary tsy misy mahalala ny Ray afa-tsy ny Zanaka sy izay tian\u2019ny Zanaka hampiharihariana ny Ray.\u201d",
        "23": "Dia nitodika tany amin\u2019ny mpianatra izy, ka nilaza taminy nitokana hoe: \u201cSambatra ny maso mahita izay hitanareo.",
        "24": "Fa lazaiko aminareo fa mpaminany sy mpanjaka maro no naniry hahita izay hitanareo ankehitriny fa tsy nahita, sy naniry handre izay renareo ankehitriny fa tsy nahare.\u201d",
        "25": "Ary nitsangana ny lehilahy anankiray nahay Lal\u00e0na, ka izao no nolazainy mba hitsapana azy: \u201cMpampianatra \u00f4, inona no hataoko mba handovako fiainana mandrakizay?\u201d",
        "26": "Koa hoy i Jesosy: \u201cInona no voasoratra ao amin\u2019ny Lal\u00e0na? Ahoana no fahazoanao azy?\u201d",
        "27": "Hoy ny navaliny: \u201c\u2018Tiavo i Jehovah Andriamanitrao amin\u2019ny fonao manontolo sy ny tenanao manontolo sy ny herinao manontolo ary ny sainao manontolo\u2019, ary \u2018tiavo ny namanao tahaka ny tenanao.\u2019\u201d",
        "28": "Dia hoy i Jesosy: \u201cMarina ny navalinao. \u2018Izany foana atao dia hahazo ny fiainana ianao.\u2019\u201d",
        "29": "Te hanaporofo anefa ilay lehilahy fa marina ny tenany, ka hoy izy tamin\u2019i Jesosy: \u201cFa iza marina moa no namako?\u201d",
        "30": "Dia hoy ny navalin\u2019i Jesosy: \u201cNisy lehilahy nidina avy tany Jerosalema ho any Jeriko. Ary azon\u2019ny jiolahy izy io, ka nendahany sady nokapohiny, ary nilaozany teo rehefa saika maty.",
        "31": "Ary sendra nidina tamin\u2019iny lalana iny ny mpisorona anankiray, kanefa niampita rehefa nahita azy ary nandalo fotsiny.",
        "32": "Ary nidina tamin\u2019iny toerana iny koa ny Levita anankiray ka nahita azy, ary niampita sy nandalo fotsiny koa.",
        "33": "Fa nandeha tamin\u2019ilay lalana kosa ny Samaritanina anankiray ka tonga teo aminy, ary nangoraka rehefa nahita azy.",
        "34": "Koa nanatona izy, ary nofeheziny ny ratrany sady nasiany menaka sy divay. Avy eo, dia nataony teo ambony ampondrany izy, ka nentiny tany amin\u2019ny tranombahiny ary nokarakarainy.",
        "35": "Ary namoaka denaria roa izy ny ampitson\u2019iny, ka nomeny an\u2019ilay tompon\u2019ny tranombahiny, dia hoy izy: \u2018Karakarao izy, fa haloako izay laninao ankoatra an\u2019ireto, rehefa miverina aho.\u2019",
        "36": "Iza amin\u2019izy telo ireo no heverinao fa lasa naman\u2019ilay azon\u2019ny jiolahy?\u201d",
        "37": "Hoy izy: \u201cIlay niantra azy.\u201d Dia hoy i Jesosy: \u201cMandehana \u00e0ry, ka mba manaova toy izany koa.\u201d",
        "38": "Ary raha nandeha izy ireo, dia niditra tao amin\u2019ny tan\u00e0na kely anankiray i Jesosy. Dia nisy vehivavy atao hoe Marta nampiantrano azy.",
        "39": "Ary izy nanana rahavavy atao hoe Maria, izay nipetraka teo an-tongotry ny Tompo ka naharitra nihaino ny teniny.",
        "40": "Fa tsy nifantoka kosa ny sain\u2019i Marta, satria nanao raharaha betsaka izy. Ary nanatona izy, ka nanao hoe: \u201cTompo \u00f4, tsy mampaninona anao ve ny hamelan\u2019ny rahavaviko ahy hanao raharaha irery toy izao? Koa mba asaivo manampy ahy izy.\u201d",
        "41": "Fa hoy ny navalin\u2019ny Tompo azy: \u201cMarta a! Marta a! Maro ahina sy sahiran-tsaina amin-javatra maro ianao.",
        "42": "Zavatra vitsivitsy ihany anefa no ilaina, eny, iray monja aza. Fa i Maria kosa nifidy ny tsara kokoa, ka tsy halaina aminy izany.\u201d"
    },
    "11": {
        "1": "Ary nivavaka tao amin\u2019ny toerana iray i Jesosy, indray mandeha. Koa rehefa nitsahatra izy, dia hoy ny mpianany anankiray: \u201cTompo \u00f4, mba ampianaro mivavaka izahay, tahaka ny nampianaran\u2019i Jaona ny mpianany.\u201d",
        "2": "Ary hoy izy tamin\u2019ireo: \u201cIzao \u00e0ry lazaina rehefa mivavaka ianareo: \u2018Ray \u00f4, hohamasinina anie ny anaranao! Ho tonga anie ny fanjakanao!",
        "3": "Omeo anay anio izay hanina * ilainay anio.",
        "4": "Ary mamel\u00e0 ny helokay, fa izahay koa mba mamela izay nanota * taminay. Ary aza mitondra anay ho amin\u2019ny fakam-panahy.\u2019\u201d",
        "5": "Hoy koa izy: \u201cIza aminareo moa no mana-namana, ary hankany aminy amin\u2019ny misasakalina, ka hanao hoe: \u2018Mba ampisambory mofo telo aho, ry sakaiza,",
        "6": "fa misy namako tonga ao amiko avy tany amin\u2019ny nalehany, nefa tsy manana haroso azy aho\u2019?",
        "7": "Ary mamaly ilay ao an-trano hoe: \u2018Aza helingelenina intsony aho, fa efa mihidy ny varavarana. Sady efa eto amiko eto am-pandriana ny zanako kely, ka tsy afa-mitsangana hanome zavatra anao aho.\u2019",
        "8": "Lazaiko aminareo fa na tsy hitsangana hanome zavatra azy noho ny fisakaizana aza izy, dia hitsangana ihany ka hanome izay ilainy, noho ny fikirizany sy ny fahasahiany.",
        "9": "Koa hoy aho aminareo: Mangataha foana dia homena ianareo, mitadiava foana dia hahita ianareo, dond\u00f2ny foana dia hovohana ianareo.",
        "10": "Fa izay rehetra mangataka no mahazo, ary izay rehetra mitady no mahita, ary izay rehetra mandond\u00f2na no hovohana.",
        "11": "Fa ray iza eo aminareo moa no angatahan-janany trondro, kanefa hanolotra azy bibilava fa tsy trondro?",
        "12": "Na angatahan-janany atody ka hanolotra azy maingoka?",
        "13": "Koa raha ianareo, na dia ratsy fanahy aza, mahalala hanome zava-tsoa ho an\u2019ny zanakareo, mainka fa ilay Ray any an-danitra! Hanome ny fanahy masina ho an\u2019izay mangataka aminy tokoa izy!\u201d",
        "14": "Ary namoaka demonia nahatonga lehilahy iray ho moana izy, taoriana kelin\u2019izay. Koa afa-niteny ilay lehilahy moana rehefa nivoaka ilay demonia, ka gaga ny vahoaka.",
        "15": "Fa hoy ny sasany: \u201cMamoaka demonia amin\u2019ny alalan\u2019i Belzeboba lehiben\u2019ny demonia izy.\u201d",
        "16": "Ny sasany kosa nangataka famantarana taminy avy tany an-danitra, mba hamandrihana azy.",
        "17": "Fa fantatr\u2019i Jesosy ny tao an-tsain\u2019ireo, ka hoy izy: \u201cHo foana izay fanjakana miady an-trano, ary ho rava izay ankohonana miady an-trano.",
        "18": "Koa raha mizarazara hanohitra ny tenany ihany i Satana, ahoana moa no haharetan\u2019ny fanjakany? Ianareo mantsy milaza hoe mamoaka demonia amin\u2019ny alalan\u2019i Belzeboba aho.",
        "19": "Raha amin\u2019ny alalan\u2019i Belzeboba no amoahako demonia, amin\u2019ny alalan\u2019iza kosa no amoahan\u2019ny zanakareo azy? Noho izany, dia ny zanakareo no hitsara anareo.",
        "20": "Fa raha ny rantsantanan\u2019Andriamanitra kosa no amoahako demonia dia efa eo aminareo tokoa ny fanjakan\u2019Andriamanitra nefa tsy fantatrareo.",
        "21": "Raha miambina ny lapany ny lehilahy matanjaka iray mirongo fiadiana, dia ho voaro foana ny fananany.",
        "22": "Fa raha tonga hanafika azy kosa ny mahery noho izy ka mandresy azy, dia ho lasan\u2019io daholo ny fitaovam-piadiana rehetra nitokisany, ka hozarazarainy izay zavatra azony tao.",
        "23": "Koa izay tsy momba ahy dia manohitra ahy, ary izay tsy miara-manangona amiko, dia manaparitaka.",
        "24": "\u201cRehefa mivoaka avy amin\u2019ny olona iray ny fanahy maloto, dia mamakivaky toerana karakaina izy mitady toeram-pialan-tsasatra. Ary rehefa tsy mahita izy, dia manao hoe: \u2018Hiverina any amin\u2019ilay trano nialako aho.\u2019",
        "25": "Ary hitany fa voafafa madio sy voaravaka ilay trano, nony tonga izy.",
        "26": "Dia lasa izy maka fanahy fito ratsy noho izy. Rehefa tafiditra ireo, dia mijanona ao. Koa ratsy noho ny tamin\u2019ny voalohany ny hiafaran\u2019izany olona izany.\u201d",
        "27": "Raha mbola niteny izany izy, dia nisy vehivavy avy tao amin\u2019ny vahoaka niantsoantso, ka nanao taminy hoe: \u201cSambatra ny kibo izay nitondra anao, sy ny nono izay ninonoanao!\u201d",
        "28": "Fa hoy izy: \u201cTsy izany mihitsy, fa izay mihaino ny tenin\u2019Andriamanitra ka mitandrina izany kosa no sambatra!\u201d",
        "29": "Ary nihamaro ny vahoaka nitangorona, ka nanomboka niteny izy hoe: \u201cTaranaka ratsy fanahy ity taranaka ity. Mitady famantarana izy, nefa tsy hisy famantarana homena azy afa-tsy ilay famantarana ny amin\u2019i Jona.",
        "30": "Tonga famantarana ho an\u2019ny mponin\u2019i Ninive mantsy i Jona, ary ho toy izany koa ny Zanak\u2019olona ho an\u2019ity taranaka ity.",
        "31": "Hiaraka hatsangana amin\u2019ity taranaka ity mandritra ny fitsarana ny mpanjakavavin\u2019ny atsimo ka hanameloka azy, satria avy any amin\u2019ny faran\u2019ny tany izy no tonga mba hihaino ny fahendren\u2019i Solomona. Misy lehibe noho i Solomona anefa eto.",
        "32": "Hiara-mitsangana amin\u2019ity taranaka ity mandritra ny fitsarana ny mponin\u2019i Ninive ka hanameloka azy, satria nibebaka izy ireo rehefa nitory taminy i Jona. Misy lehibe noho i Jona anefa eto.",
        "33": "Rehefa mandrehitra jiro ny olona, dia tsy mametraka azy any anaty lakaly na ao ambany sobika famarana, fa ataony eo amin\u2019ny fitoeran-jiro kosa izany, mba hahita hazavana izay olona miditra.",
        "34": "Ny masonao no jiron\u2019ny vatanao. Koa hazava tsara ny tenanao manontolo raha tsotra * ny masonao, fa ho maizina kosa ny tenanao raha mifantoka amin\u2019ny zava-dratsy ny masonao. *",
        "35": "Koa aoka ianao ho mailo, sao dia haizina ilay hazavana ao anatinao.",
        "36": "Koa raha mazava ny tenanao manontolo ka tsy misy maizina mihitsy, dia hazava toy ny tarafin\u2019ny jiro ny tenanao manontolo.\u201d",
        "37": "Nangataka azy mba hiara-misakafo aminy ny Fariseo iray, nony avy niteny izany izy. Koa niditra izy, ary nandry ilika hisakafo.",
        "38": "Gaga anefa ilay Fariseo nahita fa tsy nisasa izy talohan\u2019ny sakafo.",
        "39": "Fa hoy ny Tompo taminy: \u201cIanareo Fariseo manadio ny ivelan\u2019ny kaopy sy ny vilia, nefa ny ao anatinareo feno fandrobana sy faharatsiana.",
        "40": "Ry tsy misaina, tsy izay nanao ny anatiny ihany ve no nanao ny ivelany?",
        "41": "Fa izay ao am-ponareo no omeo ho fiantrana ny mahantra, dia hadio daholo ny zava-drehetra momba anareo.",
        "42": "Fa lozanareo Fariseo, satria manome ny ampahafolon\u2019ny anana toy ny solila sy ny rota ary ny anana hafa rehetra ianareo, nefa lalovanareo fotsiny ny rariny sy ny fitiavana an\u2019Andriamanitra! Iretsy tsy maintsy nataonareo, nefa tsy tokony hodianareo tsy hita koa ireto.",
        "43": "Lozanareo Fariseo, satria tianareo ny toerana eny aloha ao amin\u2019ny synagoga sy ny hoarahabain\u2019ny olona eny an-tsena!",
        "44": "Lozanareo, satria toy ny fasana tsy miharihary ianareo, ka hitsahin\u2019ny olona nefa tsy fantany akory!\u201d",
        "45": "Hoy ny navalin\u2019ny olona iray anisan\u2019ireo nahay Lal\u00e0na: \u201cMpampianatra \u00f4, manala baraka anay koa ange izany teninao izany e!\u201d",
        "46": "Fa hoy i Jesosy: \u201cLozanareo mahay Lal\u00e0na koa, satria ampitondrainareo entana sarotra entina ny olona, nefa ny tenanareo tsy mikasika izany amin\u2019ny rantsantananareo anankiray akory!",
        "47": "\u201cLozanareo, satria manorina ny fasan\u2019ny mpaminany ianareo, nefa ny razanareo no namono azy ireny!",
        "48": "Tena vavolombelon\u2019ny nataon\u2019ny razanareo tokoa ianareo nefa mankasitraka izany, satria ireny no namono ny mpaminany, fa ianareo kosa no manorina ny fasany.",
        "49": "Izany koa no antony nilazan\u2019ny fahendren\u2019Andriamanitra hoe: \u2018Haniraka mpaminany sy apostoly any aminy aho, ary hisy hovonoiny sy henjehiny,",
        "50": "mba hatao ampamoaka ity taranaka ity noho ny amin\u2019ny ran\u2019ny mpaminany rehetra nalatsaka hatramin\u2019ny nanorenana izao tontolo izao,",
        "51": "nanomboka tamin\u2019ny ran\u2019i Abela ka hatramin\u2019ny ran\u2019i Zakaria, izay novonoina teo anelanelan\u2019ny alitara sy ny tranon\u2019Andriamanitra.\u2019 Eny, lazaiko aminareo fa hatao ampamoaka noho ny amin\u2019izany ity taranaka ity.",
        "52": "\u201cLozanareo mahay Lal\u00e0na, satria nalainareo ny fanalahidin\u2019ny fahalalana, ary ianareo tsy niditra nefa izay handeha hiditra nosakananareo!\u201d",
        "53": "Koa rehefa nivoaka avy teo izy, dia nifanesika nanery azy mafy ny mpanora-dal\u00e0na sy ny Fariseo, ary nanototra fanontaniana azy momba ny zavatra maro hafa,",
        "54": "sady niandry kendry tohina mba hamandrihana azy tamin\u2019ny teniny."
    },
    "12": {
        "1": "Nandritra izany fotoana izany, dia vahoaka an\u2019arivony no tafangona ka nifanitsa-kitro. Dia nanomboka niteny izy, ka hoy izy aloha tamin\u2019ny mpianany: \u201cMitandrema amin\u2019ny lalivain\u2019ny Fariseo, izany hoe ny fihatsarambelatsihiny.",
        "2": "Fa tsy misy zavatra tsara afina izay tsy haharihary, na zava-miafina izay tsy ho fantatra.",
        "3": "Koa ho re ao amin\u2019ny mazava \u00e0ry izay lazainareo ao amin\u2019ny maizina, ary hotorina eny an-tampon-trano izay bitsibitsihinareo ao amin\u2019ny efitranonareo.",
        "4": "Ary izao koa no lazaiko aminareo namako: Aza matahotra an\u2019izay mamono mahafaty anareo, nefa avy eo tsy mahay manao mihoatra noho izany akory.",
        "5": "Fa hatoroko anareo kosa izay tokony hatahoranareo: Matahora an\u2019ilay manana fahefana hanipy any amin\u2019ny Gehena * rehefa avy namono ho faty. Eny, hoy aho aminareo, matahora Azy.",
        "6": "Tsy vola madinika roa kely vidy * ve no ivarotana fody dimy? Tsy misy hadinoina eo anatrehan\u2019Andriamanitra anefa ireny, na iray akory aza.",
        "7": "Fa na ny volon-dohanareo aza voaisa daholo. Koa aza matahotra, fa sarobidy noho ny fody maro ianareo.",
        "8": "\u201cAry lazaiko aminareo hoe: Izay manaiky ahy eo anatrehan\u2019ny olona, dia heken\u2019ny Zanak\u2019olona koa eo anatrehan\u2019ny anjelin\u2019Andriamanitra.",
        "9": "Fa izay mand\u00e0 ahy eo anatrehan\u2019ny olona dia holavina koa eo anatrehan\u2019ny anjelin\u2019Andriamanitra.",
        "10": "Hahazo famelan-keloka izay manao teny manohitra ny Zanak\u2019olona, fa tsy hahazo famelan-keloka kosa izay manevateva ny fanahy masina.",
        "11": "Fa raha entin\u2019ny olona eo anatrehan\u2019ny vahoaka sy eo anatrehan\u2019ny mpitondra fanjakana sy manam-pahefana ianareo, dia aza manahy ny amin\u2019ny fomba hitenenanareo sy izay holazainareo ho fiarovan-tenanareo na ny amin\u2019izay hambaranareo.",
        "12": "Fa ny fanahy masina no hampianatra anareo amin\u2019izany ora izany momba izay tokony holazainareo.\u201d",
        "13": "Ary nisy anankiray teo amin\u2019ny vahoaka nanao hoe: \u201cMpampianatra \u00f4, teneno ny rahalahiko mba hizara lova amiko.\u201d",
        "14": "Dia hoy i Jesosy: \u201cFa iza moa, ralehilahy, no nanendry ahy ho mpitsara na mpizara fananana eo aminareo?\u201d",
        "15": "Ary hoy izy tamin\u2019ny mpianany: \u201cAoka ianareo ho mailo, ary mitandrema amin\u2019izay rehetra mety ho fitsiriritana, satria na manam-be aza ny olona, dia tsy miankina amin\u2019ny zavatra ananany ny ainy.\u201d",
        "16": "Ary nilaza fanoharana tamin\u2019ireo izy hoe: \u201cNamokatra be ny tanin\u2019ny lehilahy mpanankarena anankiray.",
        "17": "Koa hoy izy anakampo: \u2018Tsy misy toerana intsony hanangonako ny vokatro, ka inona re no hataoko e?\u2019",
        "18": "Dia hoy izy: \u2018Izao no hataoko: Horavako ireo trano fitehirizam-bokatro, ary hanangana hafa lehibe kokoa aho, ka ao no hanangonako ny vokatro rehetra sy ny zava-tsoako rehetra.",
        "19": "Dia hilaza amin\u2019ny tenako aho hoe: \u201cRalehilahy \u00f4, manana zava-tsoa maro voatahiry ho amin\u2019ny taona maro ianao. Mial\u00e0 sasatra, mihin\u00e0na, misotroa, mifalia.\u201d\u2019",
        "20": "Fa hoy Andriamanitra taminy: \u2018Ry tsy misaina, anio alina no hisy hanapitra ny ainao, * koa ho an\u2019iza ireto zavatra nangoninao?\u2019",
        "21": "Izany koa no hanjo ny olona mihary harena ho an\u2019ny tenany, nefa tsy mba manankarena eo imason\u2019Andriamanitra.\u201d",
        "22": "Ary hoy izy tamin\u2019ny mpianany: \u201cNoho izany no ilazako aminareo hoe: Aza manahy intsony ny amin\u2019ny ainareo, dia izay hohaninareo, na ny amin\u2019ny vatanareo, dia izay hotafinareo.",
        "23": "Fa sarobidy noho ny sakafo ny aina, ary sarobidy noho ny fitafiana ny vatana.",
        "24": "Diniho tsara ange ny goaika e! Tsy mamafy na mijinja ireny, sady tsy manana sompitra na trano fitehirizam-bokatra, kanefa Andriamanitra mamelona azy. Tsy sarobidy lavitra noho ny vorona ve ianareo?",
        "25": "Iza aminareo no mahay manalava ny androm-piainany, na kely * monja aza, rehefa manahy?",
        "26": "Koa raha izany zavatra madinika indrindra izany aza tsy hainareo, nahoana no manahy ny amin\u2019ny sisa?",
        "27": "Diniho tsara ange ny fanirin\u2019ny lisy e! Tsy misasatra na manao kofehy ireny, nefa lazaiko aminareo fa na i Solomona tamin\u2019ny voninahiny rehetra aza tsy nitafy toy ny iray amin\u2019ireny.",
        "28": "Koa raha ny zavamaniry any an-tsaha, izay any ihany anio, ary hatsipy ao anaty afo * rahampitso no ampitafian\u2019Andriamanitra toy izany, tsy mainka ve ianareo, ry kely finoana!",
        "29": "Koa aza mitady intsony izay hohaninareo na izay hosotroinareo, ary aza be fanahiana intsony.",
        "30": "Izany rehetra izany mantsy no katsahin\u2019ny olona eo amin\u2019izao tontolo izao fatratra, nefa ny Rainareo mahalala fa mila izany ianareo.",
        "31": "Fa aza mitsahatra mikatsaka ny fanjakany, dia homena anareo koa izany zavatra izany.",
        "32": "\u201cAza matahotra, ry ondry vitsy, fa sitraky ny Rainareo ny hanome anareo ny fanjakana.",
        "33": "Amidio ny fanananareo ka omeo ho fiantrana ny mahantra. Ary fitoeram-bola tsy mety tonta no ataovy fitoeram-bolanareo, dia harena any an-danitra tsy mety lany, izay tsy azon\u2019ny mpangalatra hatonina ary tsy lanin\u2019ny bibikely.",
        "34": "Fa any amin\u2019izay misy ny harenanareo, dia ho any koa ny fonareo.",
        "35": "\u201cMisik\u00ecna * ary aoka hirehitra ny jironareo.",
        "36": "Aoka koa ianareo ho tahaka ny mpanompo miandry ny fiverenan\u2019ny tompony avy amin\u2019ny fampakaram-bady. Amin\u2019izay, rehefa tonga ny tompony ka mandond\u00f2na, dia hanokatra varavarana ho an\u2019ny tompony avy hatrany ireo.",
        "37": "Sambatra ireo mpanompo hitan\u2019ny tompony hoe miambina rehefa tonga izy! Lazaiko aminareo marina tokoa fa hisikina ilay tompony ka asainy mandry ilika hisakafo ireo mpanompo ireo, ary ho avy izy hikarakara an\u2019ireo.",
        "38": "Ary raha tonga amin\u2019ny fiambenana * faharoa ny tompony, eny fa na amin\u2019ny fiambenana fahatelo aza, ka mahita azy miambina, dia sambatra izany mpanompo izany!",
        "39": "Fantaro izao: Ho niambina hatrany ny tompon-trano raha fantany ny ora hahatongavan\u2019ny mpangalatra, ka tsy ho navelany hisy hamaky ny tranony.",
        "40": "Aoka koa ianareo ho vonona lalandava, satria amin\u2019ny ora tsy ampoizinareo no ho avy ny Zanak\u2019olona.\u201d",
        "41": "Ary hoy i Petera: \u201cTompo \u00f4, aminay ihany ve no ilazanao izany fanoharana izany sa amin\u2019ny rehetra koa?\u201d",
        "42": "Hoy ny Tompo: \u201cIza tokoa moa ilay mpanompo * mendri-pitokisana sy malina, izay hotendren\u2019ny tompony hikarakara hatrany ny mpanompony hafa rehetra mba hanome sakafo ampy ho azy ireo, amin\u2019ny fotoana mety?",
        "43": "Sambatra izany mpanompo izany, raha tonga ny tompony ka mahita azy manao izany!",
        "44": "Lazaiko aminareo marina tokoa fa hotendreny hikarakara ny fananany rehetra izy.",
        "45": "Fa raha manao anakampo kosa ilay mpanompo hoe: \u2018Mba ela koa ny tompoko vao tonga!\u2019 ka manomboka mikapoka ny mpanompolahy sy mpanompovavy izy, ary mihinana sy misotro ka mamo,",
        "46": "dia ho avy amin\u2019ny andro tsy ampoiziny sy amin\u2019ny ora tsy fantany ny tompony, ka hanasazy azy faran\u2019izay mafy ary handefa azy any amin\u2019ny olona tsy mendri-pitokisana.",
        "47": "Ary ho betsaka ny kapoka ho azon\u2019izany mpanompo izany, satria nahalala ny sitrapon\u2019ny tompony izy, nefa tsy niomana na nanao araka ny sitrapon\u2019ny tompony.",
        "48": "Ho vitsy kosa ny kapoka ho an\u2019ilay nanao zavatra tokony hikapohana azy, satria noho ny tsy fahalalany no nanaovany izany. Izay nomena be dia hitakiana be, ary ilay nanankinan\u2019olona zavatra betsaka dia bebe kokoa no hotakina aminy.",
        "49": "\u201cTonga handrehitra afo eto an-tany aho. Koa raha efa mirehitra ilay izy, inona indray moa no iriko mihoatra noho izany?",
        "50": "Fa misy batisa tokony hanaovana batisa ahy, ary ory dia ory aho mandra-pahavitany!",
        "51": "Heverinareo ve fa tonga hitondra fihavanana eto an-tany aho? Tsy izany mihitsy. Lazaiko aminareo fa tonga hitondra fisarahana kosa aho.",
        "52": "Fa hisy olona dimy hisara-tsaina ao amin\u2019ny trano iray, manomboka izao, ka ny telo hanohitra ny roa, ary ny roa hanohitra ny telo.",
        "53": "Hisara-tsaina ireo, ka ny ray hanohitra ny zanany lahy, ny zanakalahy hanohitra ny rainy, ny reny hanohitra ny zanany vavy ary ny zanakavavy hanohitra ny reniny, ny rafozambavy hanohitra ny vinantovaviny ary ny vinantovavy hanohitra ny rafozambaviny.\u201d",
        "54": "Koa hoy ihany izy tamin\u2019ny vahoaka: \u201cRehefa mahita rahona miakatra eny andrefana ianareo, dia milaza avy hatrany ianareo hoe: \u2018Hisy oram-baratra.\u2019 Ary tonga tokoa izany.",
        "55": "Rehefa hitanareo fa mitsoka avy any atsimo ny rivotra, dia hoy ianareo: \u2018Hisy hafanam-be.\u2019 Ary izany tokoa no mitranga.",
        "56": "Ry mpihatsaravelatsihy! Hainareo ny mandinika ny toetoetry ny tany sy ny lanitra, koa nahoana no tsy hainareo ny mandinika izao fotoana izao?",
        "57": "Nahoana no tsy ny tenanareo mihitsy no mitsara ara-drariny?",
        "58": "Raha mankany amin\u2019ny manam-pahefana miaraka amin\u2019ilay mitory anao ianao, ohatra, dia miezaha hifandamina aminy dieny mbola eny an-dalana. Amin\u2019izay dia tsy hitarika anao ho eo anatrehan\u2019ny mpitsara izy, ary ny mpitsara tsy hanolotra anao amin\u2019ny mpanatanteraka didim-pitsarana, ary io indray tsy hanao anao any am-ponja.",
        "59": "Lazaiko aminao fa tsy ho tafavoaka any mihitsy ianao, mandra-pandoanao ny farany indrindra amin\u2019ny vola madinika faran\u2019izay kely vidy.\u201d *"
    },
    "13": {
        "1": "Ary tamin\u2019izay indrindra, dia nisy tamin\u2019ireo olona teo nitantara tamin\u2019i Jesosy ny nanjo ny Galilianina sasany. Nampifangaroin\u2019i Pilato tamin\u2019ny sorona nataon\u2019ireo Galilianina ireo mantsy ny ran\u2019izy ireo.",
        "2": "Koa hoy i Jesosy: \u201cHeverinareo ve fa mpanota kokoa noho ny Galilianina rehetra ireny, satria izany no nanjo azy?",
        "3": "Tsy izany velively, hoy aho aminareo. Ho ringana toa azy koa anefa ianareo rehetra raha tsy mibebaka.",
        "4": "Ary ireo olona valo ambin\u2019ny folo maty nianjeran\u2019ny tilikambo tao Siloama, heverinareo ve fa mpanota * kokoa noho ny mponina rehetra ao Jerosalema ireny?",
        "5": "Tsy izany velively, hoy aho aminareo. Ho ringana toa azy koa anefa ianareo rehetra raha tsy mibebaka.\u201d",
        "6": "Dia nanohy ny teniny izy, ka nilaza izao fanoharana izao: \u201cNisy lehilahy nanana aviavy izay nambolena tao an-tanimboalobony. Dia tonga hitady voa taminy izy, saingy tsy nahita mihitsy.",
        "7": "Ary hoy izy tamin\u2019ny mpikarakara tanimboaloboka: \u2018Efa telo taona aho izao no tonga nitady voa tamin\u2019ity aviavy ity, nefa tsy nahita mihitsy. Koa kapao any io! Nahoana io no avela eo, ka manjary tsy azo ampiasaina ny tany?\u2019",
        "8": "Fa namaly ilay mpikarakara tanimboaloboka hoe: \u2018Tompo \u00f4, avelao eo ihany izy amin\u2019ity taona ity, mandra-pangadiko ny manodidina azy, sy mandra-panisiko zezika azy.",
        "9": "Koa raha hamoa izy, dia tsara! Fa raha tsy hamoa kosa izy, dia hokapainao ihany.\u2019\u201d",
        "10": "Ary nampianatra tao amin\u2019ny synagoga anankiray i Jesosy tamin\u2019ny sabata.",
        "11": "Ary io fa nisy vehivavy azon\u2019ny fanahy ratsy mampahalemy teo, ka nalemy efa nandritra ny valo ambin\u2019ny folo taona izy. Koa tena nanjoko be izy, ary tsy afa-nitraka mihitsy.",
        "12": "Niantso azy i Jesosy rehefa nahita azy, ka nanao hoe: \u201cAfaka amin\u2019ny fahalemenao ianao, ravehivavy.\u201d",
        "13": "Dia nametra-tanana taminy izy, ka nitraka avy hatrany ravehivavy, ary nanome voninahitra an\u2019Andriamanitra.",
        "14": "Tezitra anefa ny mpitantana ilay synagoga noho i Jesosy nanasitrana tamin\u2019ny sabata, ka hoy izy tamin\u2019ny vahoaka: \u201cEnina andro no natao hiasana, ka amin\u2019ireo andro ireo ianareo no tokony ho tonga hositranina, fa tsy amin\u2019ny andro sabata.\u201d",
        "15": "Namaly azy anefa ny Tompo hoe: \u201cRy mpihatsaravelatsihy, tsy samy mamaha ny ombiny na ny ampondrany avy ve ianareo amin\u2019ny sabata, ka mitondra azy hisotro rano?",
        "16": "Koa tsy tokony hovahana ho afa-patorana amin\u2019ny andro sabata \u00e0ry ve ity vehivavy zanak\u2019i Abrahama ity, izay efa nafatotr\u2019i Satana nandritra ny valo ambin\u2019ny folo taona be izao?\u201d",
        "17": "Ary menatra daholo ny mpanohitra azy noho ny nilazany izany. Fa ravoravo kosa ny vahoaka rehetra noho ny zavatra malaza rehetra nataon\u2019i Jesosy.",
        "18": "Ary hoy ihany izy: \u201cMitovy amin\u2019inona ny fanjakan\u2019Andriamanitra? Ary inona no hanoharako azy?",
        "19": "Mitovy amin\u2019ny voan-tsinapy * izy io, izay nalain\u2019ny olona ka nataony tao an-jaridainany, ary naniry ka tonga hazo, ary nitoeran\u2019ny voro-manidina teny amin\u2019ny sampany.\u201d",
        "20": "Ary hoy indray izy: \u201cInona no hanoharako ny fanjakan\u2019Andriamanitra?",
        "21": "Tahaka ny lalivay izy io, izay nalain\u2019ny vehivavy anankiray ka nampifangaroiny tamin\u2019ny * lafarinina intelon\u2019ny famarana lehibe mandra-pitombon\u2019ny koba manontolo.\u201d",
        "22": "Dia nandeha nitety tan\u00e0na sy vohitra izy, ka nampianatra sady nanohy ny diany ho any Jerosalema.",
        "23": "Ary hoy ny lehilahy anankiray taminy: \u201cTompo \u00f4, vitsy ve ny hovonjena?\u201d Hoy i Jesosy tamin\u2019izy ireo:",
        "24": "\u201cMiezaha mafy dia mafy hiditra amin\u2019ny varavarana tery, fa maro, hoy aho aminareo, no hitady hiditra nefa tsy ho afaka.",
        "25": "Raha vao mitsangana hanidy varavarana mantsy ny tompon-trano, nefa amin\u2019izay ianareo no manomboka mijoro ao ivelany sy mandond\u00f2na ao am-baravarana, ka manao hoe: \u2018Mba vohay re izahay, tompoko \u00f4!\u2019, dia izao no havaliny anareo: \u2018Tsy fantatro na avy aiza ianareo, na avy aiza.\u2019",
        "26": "Dia hanomboka hilaza ianareo hoe: \u2018Nihinana sy nisotro teo anatrehanao ange izahay e, ary nampianatra teny an-dalambenay ianao.\u2019",
        "27": "Hilaza aminareo anefa izy hoe: \u2018Tsy fantatro na avy aiza ianareo, na avy aiza. Mial\u00e0 amiko, ianareo mpanao ny tsy marina!\u2019",
        "28": "Any ianareo no hitomany sy hitoloko, rehefa hahita an\u2019i Abrahama sy Isaka ary Jakoba mbamin\u2019ny mpaminany rehetra ao amin\u2019ny fanjakan\u2019Andriamanitra, fa ianareo kosa voaroaka eny ivelany.",
        "29": "Ary ho tonga avy any atsinanana sy andrefana ary avaratra sy atsimo ny olona ka handry ilika hisakafo ao amin\u2019ny fanjakan\u2019Andriamanitra.",
        "30": "Ary misy ny farany ho voalohany, ary misy ny voalohany ho farany.\u201d",
        "31": "Tamin\u2019izay indrindra no nisy Fariseo nanatona, ka nanao taminy hoe: \u201cMandehana ka mial\u00e0 eto, fa mitady hamono anao i Heroda.\u201d",
        "32": "Dia hoy izy tamin\u2019ireo: \u201cMandehana ka lazao amin\u2019iny amboadia fetsy iny hoe: \u2018Jereo fa mandroaka demonia sy manasitrana aho anio sy rahampitso, fa rahafakampitso dia ho vita ny asako.\u2019",
        "33": "Na izany aza, tsy maintsy mandeha aho anio sy rahampitso ary rahafakampitso, satria ny mpaminany tsy azo vonoina any ivelan\u2019i Jerosalema.",
        "34": "Ry Jerosalema, ry Jerosalema, izay mpamono ny mpaminany sy mpitora-bato an\u2019izay irahina ho any aminy! Impiry aho no te hanangona ny zanakao, tahaka ny fanangon\u2019ny reniakoho ny zanany ao ambany elany! Tsy nety anefa ianareo.",
        "35": "Hilaozana ny tranonareo ka havela ho anareo. Lazaiko aminareo fa tsy hahita ahy intsony ianareo mandra-pilazanareo hoe: \u2018Mahazo fitahiana ilay tonga amin\u2019ny anaran\u2019i Jehovah!\u2019\u201d"
    },
    "14": {
        "1": "Indray sabata, dia nankao an-tranon\u2019ny anankiray tamin\u2019ny lehiben\u2019ny Fariseo i Jesosy mba hisakafo, ary nijery azy tsara ny olona tao.",
        "2": "Ary nisy lehilahy voan\u2019ny aretina manirano teo anoloan\u2019i Jesosy.",
        "3": "Koa hoy i Jesosy tamin\u2019ireo nahay Lal\u00e0na sy ny Fariseo: \u201cAzo atao sa tsia, ny manasitrana amin\u2019ny andro sabata?\u201d",
        "4": "Fa tsy nisy niteny ireo. Dia noraisin\u2019i Jesosy ilay lehilahy ary nositraniny, ka nasainy nandeha.",
        "5": "Ary hoy izy tamin\u2019ireo: \u201cIza aminareo, raha manana zanaka na omby latsaka ao an-davadrano, no tsy hisintona azy hivoaka avy hatrany, na dia sabata aza ny andro?\u201d",
        "6": "Koa tsy nahita havaly ny amin\u2019izany izy ireo.",
        "7": "Dia nanohy ny teniny izy, ka nilaza fanoharana tamin\u2019ireo nasaina, satria tsikariny fa nifidy ny toerana mihaja indrindra ireo, ka hoy izy:",
        "8": "\u201cRehefa misy manasa anao ho amin\u2019ny fanasambe amin\u2019ny fampakaram-bady, dia aza maka ny toerana mihaja indrindra. Mety ho nanasa olo-manan-kaja noho ianao mantsy izy.",
        "9": "Ary ho avy eo aminao ilay nanasa anao sy io olona io, ka hanao hoe: \u2018Omeo an\u2019ity olona ity ny toerana.\u2019 Dia ho menatra ianao hankeo amin\u2019ny toerana ambany indrindra.",
        "10": "Fa rehefa misy manasa anao kosa, dia mandehana mandry ilika eo amin\u2019ny toerana ambany indrindra. Ary ho avy ilay nanasa anao, ka hilaza aminao hoe: \u2018Mandrosoa etsy amin\u2019ny toerana ambony kokoa, ry sakaiza!\u2019 Dia hahazo voninahitra eo imason\u2019ireo rehetra niara-nasaina taminao ianao.",
        "11": "Fa izay manandra-tena no haetry, ary izay manetry tena no hasandratra.\u201d",
        "12": "Ary nanohy ny teniny izy, avy eo, ka hoy izy tamin\u2019ilay nanasa azy: \u201cRehefa manasa olona hisakafo antoandro na hisakafo hariva ianao, dia aza ny namanao na ny rahalahinao na ny havanao na ny mpiara-monina manankarena no asainao. Mety hanasa anao koa mantsy ireo indray andro any, ka ho voavaly izay nataonao.",
        "13": "Fa ny mahantra sy ny kilemaina sy ny malemy tongotra ary ny jamba kosa no asao, rehefa manasa olona hisakafo ianao.",
        "14": "Amin\u2019izay dia ho sambatra ianao, satria tsy manan-kavaly anao ireo. Fa hovaliana kosa ianao amin\u2019ny fitsanganan\u2019ny marina.\u201d",
        "15": "Nandre izany ny anankiray tamin\u2019ireo nasaina, ka hoy izy tamin\u2019i Jesosy: \u201cSambatra izay hisakafo ao amin\u2019ny fanjakan\u2019Andriamanitra.\u201d",
        "16": "Dia hoy i Jesosy taminy: \u201cNisy lehilahy nanao fanasambe tamin\u2019ny sakafo hariva, ka nanasa olona maro.",
        "17": "Ary naniraka ny mpanompony izy tamin\u2019ny fotoanan\u2019ny sakafo hariva mba hilaza tamin\u2019ny nasaina hoe: \u2018Tongava fa efa vonona ny sakafo.\u2019",
        "18": "Samy nanao fialana anefa izy rehetra. Hoy ny voalohany: \u2018Nividy saha aho, ka tokony handeha hijery azy. Mba ialao tsiny any re aho e!\u2019",
        "19": "Hoy ny iray: \u2018Nividy omby folo aho ka handeha handinika azy ireo. Mba ialao tsiny any re aho e!\u2019",
        "20": "Hoy koa ny anankiray hafa: \u2018Vao avy nampaka-bady aho, ka tsy afaka ny ho tonga.\u2019",
        "21": "Dia nanatona an\u2019ilay tompony ilay mpanompo ka nitantara izany taminy. Ary tezitra ilay tompon-trano, ka hoy izy tamin\u2019ilay mpanompony: \u2018Mandehana haingana eny an-dalambe sy eny amin\u2019ny lalankely eto an-tan\u00e0na, ka ento at\u1ef3 ny mahantra sy ny kilemaina sy ny jamba ary ny malemy tongotra.\u2019",
        "22": "Tamin\u2019ny farany, dia hoy ilay mpanompo: \u2018Vita ny nasainao natao, tompoko, nefa mbola misy toerana.\u2019",
        "23": "Dia hoy ilay tompo: \u2018Mandehana mankeny amin\u2019ny lalana sy ny toerana mifefy ka tereo ho tonga ny olona mba ho feno ny tranoko.",
        "24": "Fa lazaiko aminareo fa tsy hisy amin\u2019ireo nasaina ireo hanandrana ny sakafo hariva nomaniko.\u2019\u201d",
        "25": "Ary nisy vahoaka be niara-dia tamin\u2019i Jesosy, dia nitodika i Jesosy ka hoy izy tamin\u2019ireo:",
        "26": "\u201cRaha misy manatona ahy nefa tsy mankahala ny rainy sy ny reniny sy ny vadiny sy ny zanany sy ny rahalahiny ary ny anabaviny, eny fa na dia ny ainy mihitsy aza, dia tsy afaka ny ho mpianatro izy.",
        "27": "Izay tsy mitondra ny hazo fijaliany ka tsy manaraka ahy dia tsy afaka ny ho mpianatro.",
        "28": "Iza aminareo, ohatra, no te hanorina tilikambo nefa tsy mipetraka aloha manao kajy ny amin\u2019izay ho lany, mba hahitana raha manana ny ampy hamitana azy izy, na tsia?",
        "29": "Raha tsy manao izany izy, dia mety hametraka ny fototra nefa tsy ho afaka hamita an\u2019ilay tilikambo. Ary mety haneso azy izay rehetra mahita,",
        "30": "ka hanao hoe: \u2018Io lehilahy io nanomboka nanorina tilikambo, nefa tsy nahavita.\u2019",
        "31": "Ary mpanjaka iza no handeha hiady amin\u2019ny mpanjaka hafa, ka tsy mipetraka aloha maka hevitra, raha ho vitany na tsia, ny hifanandrina amin\u2019ilay manana miaramila roa alina nefa ny azy iray alina monja?",
        "32": "Raha tsy ho afaka hifanandrina aminy izy, dia haniraka ambasadaoro hanao raharaham-pihavanana, dieny mbola lavitra ilay anankiray.",
        "33": "Koa tsy afaka ny ho mpianatro tokoa izay tsy mahafoy ny fananany rehetra.",
        "34": "\u201cTsara tokoa ny sira, kanefa raha ny sira indray no lasa matsatso, inona no hatao aminy mba hiverenan\u2019ny tsirony?",
        "35": "Tsy mety hatao amin\u2019ny tany na amin\u2019ny zezika izy, fa hatsipy any ivelany. Izay manan-tsofina hoenti-mihaino, aoka izy hihaino.\u201d"
    },
    "15": {
        "1": "Ary nanatona mba hihaino azy ny mpamory hetra sy ny mpanota rehetra.",
        "2": "Koa nimenomenona ny Fariseo sy ny mpanora-dal\u00e0na hoe: \u201cIlehio mandray tsara ny mpanota sady miara-mihinana aminy.\u201d",
        "3": "Dia nilaza izao fanoharana izao taminy i Jesosy:",
        "4": "\u201cIza aminareo moa, raha manana ondry zato ka very ny anankiray, no tsy hamela ny sivy amby sivifolo any an-tany efitra, ka handeha hitady ilay very mandra-pahitany azy?",
        "5": "Ary hataony eo an-tsorony ilay izy rehefa hitany, sady hiravoravo izy.",
        "6": "Dia hovoriny ny namany sy ny mpiara-monina aminy rehefa tonga any an-tranony izy, ka hilazany hoe: \u2018Miaraha mifaly amiko, fa efa hitako ilay ondriko very.\u2019",
        "7": "Lazaiko aminareo fa hisy fifaliana mihoatra noho izany any an-danitra ny amin\u2019ny mpanota anankiray mibebaka noho ny amin\u2019ny olo-marina sivy amby sivifolo izay tsy mila mibebaka.",
        "8": "\u201cAry iza moa no vehivavy manam-bola madinika drakma * folo, ka very ny anankiray, no tsy handrehitra jiro sy hamafa trano ka hitady azy tsara mandra-pahitany azy?",
        "9": "Dia hovoriny ny vehivavy namany sy ny mpiara-monina aminy rehefa hitany ilay izy, ka hilazany hoe: \u2018Miaraha mifaly amiko, fa efa hitako ilay vola very.\u2019",
        "10": "Lazaiko aminareo fa mifaly toy izany koa ny anjelin\u2019Andriamanitra rehefa misy mpanota anankiray mibebaka.\u201d",
        "11": "Ary hoy izy, avy eo: \u201cNisy lehilahy nanan-janaka roa lahy.",
        "12": "Dia hoy ilay zandriny tamin-drainy: \u2018Omeo ahy, ry Dada, ny anjara fananana tokony ho ahy.\u2019 Koa nozarain-drainy tamin\u2019izy roa lahy ny fananany.",
        "13": "Rehefa afaka andro vitsivitsy, dia nangonin\u2019ilay zandriny ny fananany rehetra, ka lasa nankany an-tany lavitra izy. Dia nandanilany foana ny fananany tamin\u2019ny filibana izy.",
        "14": "Koa rehefa laniny ny fananany rehetra, dia nisy mosary mafy nanerana ilay tany ka nihanahantra izy.",
        "15": "Lasa mihitsy aza izy nankany amin\u2019ny tompon-tany anankiray tao amin\u2019izany tany izany, ka nisisika hiasa tao aminy. Koa nirahin\u2019io hiandry kisoa tany an-tsaha izy.",
        "16": "Satriny ho vokin\u2019ny hanin-kisoa, nefa tsy nisy nanome hanina azy.",
        "17": "\u201cDia tonga saina izy, ka nanao hoe: \u2018Firifiry akory moa ny olona karamain-draiko no manan-kanina be dia be! Izaho anefa ity ho faty mosary eto.",
        "18": "Hiainga aho ka handeha ho any amin-draiko, dia hilazako izy hoe: \u201cDada \u00f4, efa nanota tamin\u2019ny lanitra sy taminao aho.",
        "19": "Tsy mendrika ny hantsoina hoe zanakao intsony aho. Ataovy toy ny iray amin\u2019ireo olona karamainao aho.\u201d\u2019",
        "20": "Dia niainga izy ka nankany amin-drainy. Fa raha mbola lavitra izy, dia tazan-drainy ary nangoraka azy rainy, ka nihazakazaka ary niantoraka teo amin\u2019ny vozony sady nanoroka azy tamim-pitiavana.",
        "21": "Ary hoy ilay zanany taminy: \u2018Dada \u00f4, efa nanota tamin\u2019ny lanitra sy taminao aho. Tsy mendrika ny hantsoina hoe zanakao intsony aho. Ataovy toy ny iray amin\u2019ireo olona karamainao aho.\u2019",
        "22": "Fa hoy ny rainy tamin\u2019ny mpanompony: \u2018Mandehana haingana! Mitondr\u00e0 akanjo lava, ilay tsara indrindra, ka ampiakanjoy azy, ary asio peratra ny tanany sady asio kapa ny tongony.",
        "23": "Dia alaivo ilay zanak\u2019omby mifahy ka vonoy. Ary aoka isika hihinana sy hifaly,",
        "24": "satria efa maty ity zanako ity fa velona indray, ary efa very fa hita indray.\u2019 Dia nanomboka nifaly izy ireo.",
        "25": "\u201cAry tany an-tsaha ilay zokiny tamin\u2019izay. Koa rehefa nody izy, dia nandre mozika sy olona nandihy raha iny izy nanatona ny trano iny.",
        "26": "Dia niantso mpanompo anankiray izy, ka nanontany azy izay anton\u2019izany.",
        "27": "Koa hoy ilay mpanompo: \u2018Tonga ny rahalahinao ka namono zanak\u2019omby mifahy rainao, satria tafaverina eo aminy indray izy sady salama tsara.\u2019",
        "28": "Tezitra anefa ilay zokiny, ka tsy nety niditra. Dia nivoaka rainy ka niangavy azy,",
        "29": "nefa hoy izy tamin-drainy: \u2018Taona maro izao no nanompoako anao, ary mbola tsy nandika ny didinao mihitsy aho na indray mandeha aza, kanefa mbola tsy nanome ahy osy iray akory ianao na indray mandeha aza, mba hifaliako miaraka amin\u2019ny namako.",
        "30": "Fa raha vao tonga kosa io zanakao io, izay nandany ny fanananao tany amin\u2019ny mpivaro-tena, dia namonoanao ilay zanak\u2019omby mifahy.\u2019",
        "31": "Dia hoy rainy: \u2018Ianao ange, anaka, teto amiko foana e! Ary anao daholo izay rehetra ananako!",
        "32": "Koa tsy maintsy mifaly sy miravoravo isika, satria io rahalahinao io dia efa maty fa velona indray, ary efa very fa hita indray.\u2019\u201d"
    },
    "16": {
        "1": "Ary hoy koa izy tamin\u2019ny mpianany: \u201cNisy lehilahy manankarena, izay nanana mpanompo iray niandraikitra ny tao an-tranony rehetra. Ary nisy niampanga azy io tany aminy ho nandanilany foana ny fananan\u2019ny tompony.",
        "2": "Koa niantso azy ilay tompony, ka nanao hoe: \u2018Inona izany reko momba anao izany? Avereno amiko ny tatitra momba ny asa nampiandraiketina anao, fa tsy hiadidy ny ato an-tranoko intsony ianao.\u2019",
        "3": "Dia hoy ilay mpanompo anakampo: \u2018Inona re no hataoko e? Hesorin\u2019ny tompoko amiko mantsy ny fiandraiketana ny fananany. Ny mitana angady tsy vitan\u2019ny heriko, ny mangataka mahamenatra ahy.",
        "4": "Ah! Hitako ny hataoko mba hisy olona handray ahy ho ao an-tranony, rehefa voaroaka aho.\u2019",
        "5": "Dia nantsoiny tsirairay ny mpitrosa tamin\u2019ny tompony, ka hoy izy tamin\u2019ilay voalohany: \u2018Toy inona no ananan\u2019ny tompoko aminao?\u2019",
        "6": "Hoy ny navaliny: \u2018Menaka oliva injaton\u2019ny bata.\u2019 * Dia hoy izy: \u2018Alaivo ilay taratasy fifanekena any aminao ary mipetraha ka soraty haingana hoe dimampolo.\u2019",
        "7": "Avy eo, dia hoy izy tamin\u2019ny iray hafa: \u2018Ary ianao, inona no ananany aminao?\u2019 Dia hoy io: \u2018Varimbazaha injaton\u2019ny kora.\u2019 * Koa hoy izy: \u2018Alaivo ilay taratasy fifanekena any aminao, ka soraty hoe valopolo.\u2019",
        "8": "Ary noderain\u2019ny tompony izy, na dia mpanompo tsy marina aza, satria lehilahy malina. Hita fa malina kokoa noho ny zanaky ny mazava ny zanak\u2019ity tontolo ity, rehefa mifampiraharaha amin\u2019ny mpiara-belona aminy.",
        "9": "\u201cIzao koa no lazaiko aminareo: Ataovy izay hahazoana namana amin\u2019ny alalan\u2019ny harena tsy marina, mba horaisin\u2019izany namana izany any amin\u2019ny fonenana mandrakizay ianareo rehefa lany izany harena izany.",
        "10": "Izay mendri-pitokisana amin-javatra madinika dia mendri-pitokisana koa amin\u2019ny zava-dehibe, ary izay tsy marina amin-javatra madinika dia tsy marina koa amin\u2019ny zava-dehibe.",
        "11": "Koa raha tsy asehonareo fa mendri-pitokisana ianareo amin\u2019ny harena tsy marina, iza no hanankina aminareo ny tena harena?",
        "12": "Ary raha tsy asehonareo fa mendri-pitokisana ianareo amin\u2019ny zavatr\u2019olona, iza no hanome anareo izay anareo?",
        "13": "Tsy misy mpiasa an-trano mahay manompo tompo roa, fa ny anankiray ho halany ary ny anankiray ho tiany, na ny anankiray hifikirany ary ny anankiray hohamavoiny. Tsy mahay manompo an\u2019Andriamanitra sy ny Harena ianareo.\u201d",
        "14": "Nihaino an\u2019izany rehetra izany ny Fariseo, izay tia vola, ka naneso an\u2019i Jesosy.",
        "15": "Koa hoy i Jesosy taminy: \u201cIanareo milaza tena ho marina eo anatrehan\u2019ny olona, nefa fantatr\u2019Andriamanitra ny fonareo. Fa izay ataon\u2019ny olona ho ambony dia maharikoriko kosa eo imason\u2019Andriamanitra.",
        "16": "\u201cHatreo amin\u2019i Jaona ihany ny Lal\u00e0na sy ny Mpaminany. Fa nanomboka teo kosa dia ny fanjakan\u2019Andriamanitra no vaovao tsara torina amin\u2019ny olona, ary misesika ho ao ny karazan\u2019olona rehetra.",
        "17": "Fa ho mora kokoa ny hahalevona ny lanitra sy ny tany noho ny tsy hahatanteraka ny tendron-tsoratra iray ao amin\u2019ny Lal\u00e0na.",
        "18": "\u201cManitsakitsa-bady izay lehilahy misaraka amin\u2019ny vadiny ka manambady olon-kafa. Ary izay manambady vehivavy nisarahan\u2019ny vadiny dia manitsakitsa-bady.",
        "19": "\u201cNisy lehilahy manankarena nanao akanjo vita tamin\u2019ny lamba volomparasy sy rongony. Niravoravo isan\u2019andro izy sady niaina tao anatin\u2019ny renty.",
        "20": "Fa nisy kosa mpangataka atao hoe Lazarosy, napetraka teo am-bavahadiny. Feno fery izy io.",
        "21": "Te ho vokin\u2019ny sombin-kanina latsaka avy tamin\u2019ny latabatr\u2019ilay manankarena izy. Ary tonga ny alika nilelaka ny feriny.",
        "22": "Tat\u1ef3 aoriana, dia maty ilay mpangataka, ary nentin\u2019ny anjely ho any an-tratran\u2019i Abrahama. \u201cAry maty koa ilay manankarena ka nalevina.",
        "23": "Rehefa tao amin\u2019ny toeran\u2019ny maty * izy, dia niandrandra raha iny izy nijalijaly iny, ka nahita an\u2019i Abrahama teny lavitra teny, sy Lazarosy teo an-tratrany.",
        "24": "Dia niantso izy hoe: \u2018Abrahama Raiko \u00f4, mamindr\u00e0 fo amiko, ka iraho i Lazarosy hanatsoboka ny tendron\u2019ny rantsantanany ao anaty rano mba hampangatsiatsiaka ny lelako, fa mijaly aho ato amin\u2019ity afo mivaivay ity.\u2019",
        "25": "Fa hoy i Abrahama: \u2018Tadidio, anaka, fa efa azonao daholo ny zava-tsoanao rehetra nandritra ny androm-piainanao, fa ny an\u2019i Lazarosy kosa ny zava-dratsy. Izao izy ampiononina at\u1ef3, fa ianao kosa mijaly.",
        "26": "Sady misy hantsana lehibe efa napetraka koa anie hampisaraka anay aminareo e, mba tsy ho afaka hankany aminareo ny te hiala at\u1ef3, ary tsy ho afaka hiampita mankat\u1ef3 aminay ny any.\u2019",
        "27": "Dia hoy izy: \u2018Raha izany no izy, dia mangataka aminao aho, ray \u00f4, mba haniraka an\u2019i Lazarosy ho any an-tranon-draiko.",
        "28": "Manana rahalahy dimy mantsy aho, ka iraho izy hanazava tsara amin\u2019izy ireo, sao ho lasa at\u1ef3 amin\u2019ity toeram-pijaliana ity koa izy ireo.\u2019",
        "29": "Fa hoy i Abrahama: \u2018Manana an\u2019i Mosesy sy ny Mpaminany izy. Aoka izy hihaino an\u2019ireo.\u2019",
        "30": "Dia hoy izy: \u2018Tsia, ry Abrahama ray \u00f4, fa raha misy avy amin\u2019ny maty mankany aminy, dia hibebaka izy.\u2019",
        "31": "Hoy anefa i Abrahama: \u2018Raha tsy mihaino an\u2019i Mosesy sy ny Mpaminany izy ireo, dia tsy ho resy lahatra na dia misy mitsangana amin\u2019ny maty aza.\u2019\u201d"
    },
    "17": {
        "1": "Ary hoy izy tamin\u2019ny mpianany: \u201cTsy maintsy misy toe-javatra mahatafintohina, kanefa lozan\u2019izay iavian\u2019izany!",
        "2": "Aleo aza hanantonana vato lehibe fikosoham-bary eo amin\u2019ny vozon\u2019izany olona izany, ka hatsipy any an-dranomasina izy, toy izay hanafintohina ny iray amin\u2019ireny madinika ireny.",
        "3": "Koa mitandrema ianareo. Ary teneno mafy ny rahalahinao raha manota, ka mamel\u00e0 azy raha mibebaka izy.",
        "4": "Fa na manota aminao impito aza izy ao anatin\u2019ny indray andro, ka miverina impito eo aminao, manao hoe: \u2018Mibebaka aho\u2019, dia tsy maintsy mamela azy ianao.\u201d",
        "5": "Hoy ny apostoly tamin\u2019ny Tompo: \u201cAmpitomboy ny finoanay.\u201d",
        "6": "Dia hoy ny Tompo: \u201cRaha manam-pinoana ianareo, na bitika toy ny voan-tsinapy * aza, ary hilaza amin\u2019itsy voaroihazo itsy hoe: \u2018Aoka ianao hiongotra ka haniry any an-dranomasina!\u2019, dia hankat\u00f2 anareo izy.",
        "7": "\u201cRaha misy aminareo manana mpanompo miasa tany na miandry ondry, ka mody avy any an-tsaha io, iza aminareo moa no hilaza aminy hoe: \u2018Avia haingana ianao eto, ary mandria ilika hisakafo\u2019?",
        "8": "Tsy hilaza aminy kosa ve izy hoe: \u2018Karakarao ny sakafo harivako, ary anaovy ny aron\u2019akanjonao ka rosoy hanina aho mandra-pitsahatro mihinana sy misotro, ary rehefa vita izany, dia mahazo mihinana sy misotro kosa ianao\u2019?",
        "9": "Ho velom-pisaorana an\u2019ilay mpanompo ve izy, satria nanao izay nasainy natao izy io?",
        "10": "Toy izany koa ianareo, rehefa vitanareo izay rehetra nasaina nataonareo, dia lazao hoe: \u2018Mpanompo tsy mahasoa izahay, fa izay tokony ho nataonay no nataonay.\u2019\u201d",
        "11": "Namakivaky teo afovoan\u2019i Samaria sy Galilia izy, rehefa nankany Jerosalema.",
        "12": "Ary raha niditra tao amin\u2019ny tan\u00e0na kely anankiray izy, dia nisy boka folo lahy tojo azy. Nitsangana teny lavitra teny ireo,",
        "13": "ka niantso mafy hoe: \u201cRy Jesosy Mpampianatra \u00f4, mba iantrao izahay!\u201d",
        "14": "Ary raha vao nahita azy ireo izy, dia nanao hoe: \u201cMandehana miseho any amin\u2019ny mpisorona.\u201d Dia lasa ireo, ka nadio raha mbola teny an-dalana.",
        "15": "Rehefa hitan\u2019ny anankiray fa sitrana izy, dia niverina io ka nanome voninahitra an\u2019Andriamanitra tamin\u2019ny feo avo.",
        "16": "Dia niankohoka teo an-tongotr\u2019i Jesosy izy, ka nisaotra azy. Ary Samaritanina izy io.",
        "17": "Koa hoy i Jesosy: \u201cTsy efa voadio daholo moa izy folo? Fa aiza ny sivy?",
        "18": "Dia tsy nisy niverina mba hanome voninahitra an\u2019Andriamanitra afa-tsy ity hafa firenena ity ihany ve?\u201d",
        "19": "Hoy koa izy taminy: \u201cMitsang\u00e0na ka mandehana. Ny finoanao no nahasitrana anao.\u201d",
        "20": "Ary nanontanian\u2019ny Fariseo i Jesosy ny amin\u2019ny fotoana hahatongavan\u2019ny fanjakan\u2019Andriamanitra. Dia hoy ny navaliny: \u201cTsy mibaribary ny fahatongavan\u2019ny fanjakan\u2019Andriamanitra,",
        "21": "ary tsy hisy koa hilaza hoe: \u2018At\u1ef3!\u2019 na \u2018Ar\u1ef3!\u2019 Fa eo afovoanareo ny fanjakan\u2019Andriamanitra.\u201d",
        "22": "Ary hoy izy tamin\u2019ny mpianany: \u201cHo avy ny andro hanirianareo hahita ny anankiray amin\u2019ny andron\u2019ny Zanak\u2019olona, fa tsy hahita ianareo.",
        "23": "Ary hilaza aminareo ny olona hoe: \u2018Ar\u1ef3!\u2019 na \u2018At\u1ef3!\u2019, nefa aza mandeha na manaraka azy.",
        "24": "Fa toy ny tselatra manjelanjelatra ka manazava any amin\u2019ny faritra iray ambanin\u2019ny lanitra ka hatrany amin\u2019ny faritra hafa ambanin\u2019ny lanitra, dia ho toy izany koa ny Zanak\u2019olona.",
        "25": "Fa tsy maintsy hiaritra fijaliana isan-karazany aloha izy, ary holavin\u2019ity taranaka ity.",
        "26": "Ary toy ny tamin\u2019ny andron\u2019i Noa, dia ho toy izany koa amin\u2019ny andron\u2019ny Zanak\u2019olona:",
        "27": "Nihinana ny olona, nisotro, nampaka-bady sy navoaka hampakarina, mandra-pahatongan\u2019ilay andro nidiran\u2019i Noa tao amin\u2019ny sambofiara. Ary tonga ny safodrano ka nandringana azy rehetra.",
        "28": "Dia toy ny tamin\u2019ny andron\u2019i Lota koa: Nihinana ny olona, nisotro, nividy, nivarotra, namboly ary nanorina trano.",
        "29": "Fa tamin\u2019ny andro nivoahan\u2019i Lota avy tao Sodoma dia nilatsaka toy ny orana ny afo sy solifara * avy tany an-danitra, ka nandringana azy rehetra.",
        "30": "Dia ho toy izany koa amin\u2019ilay andro hampiharihariana ny Zanak\u2019olona.",
        "31": "\u201cAmin\u2019izany andro izany, izay eo an-tampon-trano aoka tsy hidina haka ny entany ao an-trano, ary izay any an-tsaha aoka koa tsy hiverina any amin\u2019izay zavatra any aoriany.",
        "32": "Tsarovy ny vadin\u2019i Lota.",
        "33": "Izay mitady hiaro ny ainy * no hamoy izany, fa izay mamoy ny ainy kosa no hiaro izany.",
        "34": "Lazaiko aminareo fa amin\u2019izany alina izany, dia hisy roa lahy iray fandriana: Ny iray hoentina ary ny iray havela.",
        "35": "Ary hisy roa vavy hanodina vato fikosoham-bary iray ihany: Ny iray hoentina fa ny iray kosa havela.\u201d",
        "36": "* \u2014\u2014",
        "37": "Koa hoy ireo taminy: \u201cAiza izany, Tompo \u00f4?\u201d Dia hoy izy: \u201cAny amin\u2019izay misy ny faty, dia any koa no hiangonan\u2019ny voromahery.\u201d"
    },
    "18": {
        "1": "Ary nanohy ny teniny izy ka nilaza fanoharana tamin\u2019izy ireo momba ny ilana hivavaka foana, ka tsy hitsahatra.",
        "2": "Koa hoy izy: \u201cNisy mpitsara tsy matahotra an\u2019Andriamanitra sady tsy mena-maso olona, tao amin\u2019ny tan\u00e0na iray.",
        "3": "Ary nisy vehivavy mpitondratena koa tao, izay nandeha tany aminy foana, nanao hoe: \u2018Mba ataovy re izay hahazoako rariny amin\u2019ilay manana ady amiko any amin\u2019ny fitsarana e!\u2019",
        "4": "Tsy nety ilay mpitsara, nandritra ny fotoana elaela. Tat\u1ef3 aoriana anefa, dia hoy izy anakampo: \u2018Na dia tsy matahotra an\u2019Andriamanitra sy tsy mena-maso olona aza aho,",
        "5": "dia homeko rariny ihany io vehivavy io fa manelingelina ahy tsy misy farany. Amin\u2019izay dia tsy ho tonga lava eto hanorisory ahy izy ka tsy ho zakako intsony.\u2019\u201d",
        "6": "Dia hoy ny Tompo: \u201cHenoy izany tenin\u2019ilay mpitsara izany, nefa izy olona tsy marina.",
        "7": "Tsy hataon\u2019Andriamanitra tokoa ve izay hampiharana ny rariny amin\u2019ny olom-boafidiny izay mitaraina aminy andro aman\u2019alina, na dia mahari-po amin\u2019ireo aza izy?",
        "8": "Lazaiko aminareo fa hataony haingana izay hampiharana ny rariny amin\u2019izy ireo. Rehefa tonga anefa ny Zanak\u2019olona, tena hahita finoana toy izany et\u1ef3 an-tany ve izy?\u201d",
        "9": "Dia nilaza izao fanoharana izao koa izy tamin\u2019ireo nihevi-tena ho marina ka nanao tsinontsinona ny hafa:",
        "10": "\u201cNisy roa lahy niakatra nankao amin\u2019ny tempoly mba hivavaka. Ny anankiray Fariseo ary ny anankiray mpamory hetra.",
        "11": "Dia nitsangana ilay Fariseo ka nivavaka anakampo hoe: \u2018Andriamanitra \u00f4, misaotra anao aho fa tsy mba toy ny olon-kafa rehetra izay mpanao an-keriny, tsy marina, mpanitsakitsa-bady, na toa an\u2019itsy mpamory hetra itsy akory aza.",
        "12": "Mifady hanina indroa isan-kerinandro aho, ary manome ny ampahafolon\u2019ny zava-drehetra azoko.\u2019",
        "13": "Nijoro lavidavitra kosa ilay mpamory hetra, ary tsy sahy niandrandra ny lanitra, fa nikapo-tratra foana ka nanao hoe: \u2018Andriamanitra \u00f4, mamindr\u00e0 fo amiko mpanota.\u2019",
        "14": "Lazaiko aminareo fa izany lehilahy izany no hita fa marina noho ilay anankiray, rehefa nidina tany an-tranony. Fa izay manandra-tena no haetry, ary izay manetry tena no hasandratra.\u201d",
        "15": "Ary nisy olona nitondra ny zanany kely teo amin\u2019i Jesosy mba hokasihiny, nefa nibedy azy ireny ny mpianatra nony nahita izany.",
        "16": "Nantsoin\u2019i Jesosy hankeo aminy anefa ny zazakely, ka hoy izy: \u201cAvelao ny zaza hanatona ahy ary aza mitady hisakana azy, fa an\u2019izay toa azy ny fanjakan\u2019Andriamanitra.",
        "17": "Lazaiko aminareo marina tokoa fa izay tsy mandray ny fanjakan\u2019Andriamanitra toy ny ataon\u2019ny zaza, dia tsy ho tafiditra ao mihitsy.\u201d",
        "18": "Ary nisy olona ambony teo amin\u2019ny Jiosy nanontany azy hoe: \u201cMpampianatra tsara \u00f4, inona no hataoko mba handovako fiainana mandrakizay?\u201d",
        "19": "Hoy anefa i Jesosy taminy: \u201cNahoana aho no antsoinao hoe tsara? Tsy misy tsara afa-tsy iray ihany, dia Andriamanitra.",
        "20": "Fantatrao ny didy hoe: \u2018Aza manitsakitsa-bady. Aza mamono olona. Aza mangalatra. Aza mijoro ho vavolombelona mandainga. Hajao ny rainao sy ny reninao.\u2019\u201d",
        "21": "Dia hoy izy: \u201cEfa notandremako hatramin\u2019ny fahazazako izany rehetra izany.\u201d",
        "22": "Hoy i Jesosy rehefa nandre izany: \u201cMisy zavatra iray mbola tokony hataonao: Amidio daholo ny fanananao, ka zarao amin\u2019ny mahantra, dia hanana harena any an-danitra ianao. Ary andao hanara-dia ahy.\u201d",
        "23": "Dia nalahelo mafy izy nony nandre izany, satria nanan-karena be.",
        "24": "Nijery azy i Jesosy, ka nanao hoe: \u201cHo sarotra tokoa ny hidiran\u2019ny mpanam-bola ao amin\u2019ny fanjakan\u2019Andriamanitra!",
        "25": "Mora kokoa ny hidiran\u2019ny rameva ao amin\u2019ny vodifanjaitra, noho ny hidiran\u2019ny mpanankarena ao amin\u2019ny fanjakan\u2019Andriamanitra.\u201d",
        "26": "Ary hoy izay nandre izany: \u201cKoa hisy ho voavonjy ve raha izany?\u201d",
        "27": "Dia hoy izy: \u201cNy zavatra tsy hain\u2019olombelona dia hain\u2019Andriamanitra.\u201d",
        "28": "Hoy anefa i Petera: \u201cIzahay efa nahafoy ny fanananay ary nanaraka anao.\u201d",
        "29": "Fa hoy i Jesosy tamin\u2019izy ireo: \u201cLazaiko aminareo marina tokoa fa tsy misy olona efa nahafoy trano na vady na rahalahy na ray aman-dreny na zanaka noho ny fanjakan\u2019Andriamanitra,",
        "30": "ka tsy hahazo be lavitra amin\u2019izao andro izao, ary fiainana mandrakizay ao amin\u2019ilay tontolo ho avy.\u201d",
        "31": "Dia nentiny nihataka kely izy roa ambin\u2019ny folo lahy, ka hoy izy: \u201cMiakatra ho any Jerosalema isika izao. Ary ho tanteraka daholo izay rehetra voasoratra tamin\u2019ny alalan\u2019ny mpaminany mahakasika ny Zanak\u2019olona.",
        "32": "Hatolotra amin\u2019ireo hafa firenena izy, ohatra, ary hatao ho fihomehezana sady halam-baraka ary hororana.",
        "33": "Dia hokaravasiny ny Zanak\u2019olona, ary avy eo dia hovonoiny ho faty. Hitsangana anefa izy amin\u2019ny andro fahatelo.\u201d",
        "34": "Tsy nisy azon\u2019izy ireo anefa ny hevitr\u2019izany. Fa nafenina taminy izany teny izany, ka tsy fantany izay voalaza.",
        "35": "Raha nanakaiky an\u2019i Jeriko izy, dia nisy lehilahy anankiray jamba nipetraka nangataka teo amoron-dalana.",
        "36": "Nandre vahoaka be nandalo ilay lehilahy, ka nanontany izay anton\u2019izany.",
        "37": "Ary hoy ny olona: \u201cJesosy avy any Nazareta no mandalo!\u201d",
        "38": "Dia niantso mafy ilay jamba hoe: \u201cMba iantrao aho, ry Jesosy Zanak\u2019i Davida \u00f4!\u201d",
        "39": "Ary niteny mafy azy mba hangina izay nandeha teny aloha, fa vao mainka izy niantsoantso mafy hoe: \u201cMba iantrao aho, ry Zanak\u2019i Davida \u00f4!\u201d",
        "40": "Dia nijanona i Jesosy ka nasainy nentina teo aminy ralehilahy. Rehefa nanatona ralehilahy, dia nanontany azy i Jesosy hoe:",
        "41": "\u201cInona no tianao hataoko aminao?\u201d Hoy izy: \u201cTompo \u00f4, mba ataovy mahita indray aho.\u201d",
        "42": "Koa hoy i Jesosy: \u201cAoka ianao hahita indray, ny finoanao no nahasitrana anao.\u201d",
        "43": "Ary avy hatrany dia nahita indray ralehilahy, ka nanomboka nanaraka an\u2019i Jesosy ary nanome voninahitra an\u2019Andriamanitra. Dia nidera an\u2019Andriamanitra koa ny olona rehetra nahita izany."
    },
    "19": {
        "1": "Ary niditra tao Jeriko izy, ka namakivaky ny tan\u00e0na.",
        "2": "Nisy lehilahy atao hoe Zakaiosy tao, izay lehiben\u2019ny mpamory hetra sady mpanankarena.",
        "3": "Dia nitady hahita izany Jesosy izany izy nefa tsy afaka noho ny habetsahan\u2019ny olona, fa fohy kely izy.",
        "4": "Koa nihazakazaka mialoha izy, ary nianika aviavidia mba hahita an\u2019i Jesosy, izay efa handalo tamin\u2019izany lalana izany.",
        "5": "Tonga teo \u00e0ry i Jesosy, ary niandrandra ka nanao taminy hoe: \u201cRy Zakaiosy, mid\u00ecna haingana, fa tsy maintsy mitoetra ao an-tranonao aho anio.\u201d",
        "6": "Dia nidina haingana izy ka faly nampiantrano azy.",
        "7": "Hitan\u2019ny olona anefa izany, ka nimenomenona izy rehetra hoe: \u201cLasa niantrano ao amin\u2019ny lehilahy mpanota izy.\u201d",
        "8": "Fa Zakaiosy kosa nitsangana, ka nanao tamin\u2019ny Tompo hoe: \u201cTompo \u00f4, omeko ny mahantra ny antsasaky ny fananako, ary izay rehetra nalaiko tsy ara-drariny tamin\u2019ny fanambakana dia honerako avo efatra heny.\u201d",
        "9": "Dia hoy i Jesosy: \u201cAndroany no tonga tato amin\u2019ity trano ity ny famonjena, satria zanak\u2019i Abrahama koa izy.",
        "10": "Fa tonga hitady sy hamonjy ny very ny Zanak\u2019olona.\u201d",
        "11": "Raha mbola nihaino izany izy ireo, dia nanohy ny teniny i Jesosy ka nilaza fanoharana, satria efa akaiky an\u2019i Jerosalema izy, sady noheverin\u2019ny mpianatra hoe hiseho avy hatrany ny fanjakan\u2019Andriamanitra.",
        "12": "Koa hoy izy: \u201cNisy andriandahy nankany an-tany lavitra mba handray fahefana hanjaka, dia hiverina.",
        "13": "Dia niantso folo lahy tamin\u2019ny mpanompony izy, ka nanome azy ireo farantsa folo, ary hoy izy: \u2018Manaova raharaham-barotra mandra-pahatongako.\u2019",
        "14": "Halan\u2019ireo mpiray firenena taminy anefa izy. Koa rehefa lasa izy, dia naniraka ambasadaoro ireo hilaza hoe: \u2018Tsy tianay ny hanjakan\u2019iny lehilahy iny aminay.\u2019",
        "15": "\u201cAry niverina izy, tat\u1ef3 aoriana, rehefa avy nandray fahefana hanjaka. Dia nampanantsoiny ireo mpanompo nomeny farantsa volafotsy, mba hahitany izay tombony azon\u2019ireo tamin\u2019ny raharaham-barotra.",
        "16": "Tonga \u00e0ry ny voalohany, ka nanao hoe: \u2018Nahazoana tombony farantsa folo ny farantsanao anankiray, tompoko.\u2019",
        "17": "Dia hoy izy taminy: \u2018Tsara izany, ry mpanompo tsara! Mendri-pitokisana tamin\u2019ny zavatra tena madinika ianao, ka aoka hanam-pahefana amin\u2019ny tan\u00e0na folo.\u2019",
        "18": "Tonga indray ny faharoa, ka nanao hoe: \u2018Nahazoana farantsa dimy ny farantsanao anankiray, tompoko.\u2019",
        "19": "Hoy koa izy tamin\u2019io: \u2018Aoka koa ianao hiandraikitra tan\u00e0na dimy.\u2019",
        "20": "Fa tonga kosa ny anankiray, ka nanao hoe: \u2018Int\u1ef3, tompoko, ny farantsanao izay notehiriziko tao anaty lamba.",
        "21": "Natahotra anao mantsy aho, satria olona sarotsarotiny ianao, sady maka izay tsy napetrakao no mijinja izay tsy nafafinao.\u2019",
        "22": "Dia hoy izy taminy: \u2018Ny teninao ihany no itsarako anao, ry mpanompo ratsy! Fantatrao fa olona sarotsarotiny aho, sady maka izay tsy napetrako no mijinja izay tsy nafafiko.",
        "23": "Koa nahoana no tsy napetrakao tany amin\u2019ny banky ny volako, mba handraisako azy mbamin\u2019ny zanabola rehefa tonga aho?\u2019",
        "24": "\u201cAry hoy izy tamin\u2019ireo nijoro teo anilany: \u2018Alaivo ilay farantsa any aminy, ka omeo an\u2019ilay manana farantsa folo.\u2019",
        "25": "Hoy anefa ireo taminy: \u2018Efa manana farantsa folo izy, tompoko!\u2019 Ary hoy izy:",
        "26": "\u2018Lazaiko aminareo fa izay manana dia homena bebe kokoa, ary izay tsy manana, na izay ananany aza halaina aminy.",
        "27": "Ary ento at\u1ef3 koa ireo fahavaloko tsy manaiky hanjakako ireo, ka aripaho eto anatrehako.\u2019\u201d",
        "28": "Rehefa avy nilaza izany izy, dia nialoha lalana mba hiakatra ho any Jerosalema.",
        "29": "Ary naniraka roa lahy tamin\u2019ny mpianany izy rehefa nanakaiky an\u2019i Betifaga sy Betania, teo amin\u2019ilay tendrombohitra atao hoe Tendrombohitra Oliva,",
        "30": "ka hoy izy: \u201cMankanesa ao amin\u2019ir\u1ef3 tan\u00e0na kely tazanareo ir\u1ef3. Ary raha vao miditra ao ianareo, dia hahita zanak\u2019ampondra mifatotra, mbola tsy nitaingenan\u2019olona mihitsy. Vahao izy ka ento at\u1ef3.",
        "31": "Ary raha misy manontany anareo hoe: \u2018Fa maninona no vahanareo io?\u2019, dia izao avaly: \u2018Misy ilan\u2019ny Tompo azy.\u2019\u201d",
        "32": "Dia lasa ny iraka, ka nahita araka ny nolazainy taminy.",
        "33": "Ary raha mbola namaha an\u2019ilay zanak\u2019ampondra anefa ireo, dia hoy ny tompony: \u201cFa maninona no vahanareo io zanak\u2019ampondra io?\u201d",
        "34": "Hoy ireo: \u201cMisy ilan\u2019ny Tompo azy.\u201d",
        "35": "Dia nentin\u2019izy roa lahy tany amin\u2019i Jesosy ilay zanak\u2019ampondra, ka nametrahany ny akanjony ivelany, dia nasainy nitaingina teo i Jesosy.",
        "36": "Dia namelatra ny akanjony ivelany teo amin\u2019ny lalana ny olona, arakaraka ny nandrosoan\u2019i Jesosy.",
        "37": "Nanomboka niravoravo daholo ny mpianatra maro be, raha vao nanakaiky ny lalana midina mankany amin\u2019ny Tendrombohitra Oliva izy. Ary nidera an\u2019Andriamanitra tamin\u2019ny feo avo izy ireo, noho ny fahagagana rehetra hitany,",
        "38": "ka nanao hoe: \u201cMahazo fitahiana Ilay Mpanjaka tonga amin\u2019ny anaran\u2019i Jehovah! Fiadanana any an-danitra ary voninahitra any amin\u2019ny avo indrindra!\u201d",
        "39": "Hoy anefa ny Fariseo sasany, izay teo amin\u2019ny vahoaka: \u201cMpampianatra \u00f4, teneno ny mpianatrao.\u201d",
        "40": "Fa namaly i Jesosy hoe: \u201cLazaiko aminareo fa raha mangina ireo, dia ny vato no hiantsoantso.\u201d",
        "41": "Ary nahatazana an\u2019ilay tan\u00e0na izy rehefa nanakaiky, ka nitomany mafy azy,",
        "42": "sady nanao hoe: \u201cRaha mba nahatakatra ny momba ny fiadanana mantsy ianao, na dia amin\u2019ity andro ity aza! Fa miafina amin\u2019ny masonao izany ankehitriny.",
        "43": "Fa ho avy aminao ny andro hananganan\u2019ny fahavalonao fefy hazo maranitra manodidina anao, ka hohodidininy ianao ary hampahoriny amin\u2019ny lafiny rehetra.",
        "44": "Ary hatontany amin\u2019ny tany ianao sy ny zanakao ao aminao, ary tsy havelany hisy vato hifanaingina eo aminao, noho ny tsy nahatakaranao ny fotoana nanaraha-maso anao.\u201d",
        "45": "Dia niditra tao amin\u2019ny tempoly izy, ary nanomboka nandroaka an\u2019izay nivarotra tao,",
        "46": "ka nanao hoe: \u201cVoasoratra hoe: \u2018Ary ny tranoko hatao hoe trano fivavahana.\u2019 Fa ianareo kosa nanao azy ho lava-bato fieren-jiolahy.\u201d",
        "47": "Ary nampianatra isan\u2019andro teo amin\u2019ny tempoly koa izy. Nitady hamono azy anefa ny lehiben\u2019ny mpisorona sy ny mpanora-dal\u00e0na ary ny lehiben\u2019ny vahoaka,",
        "48": "saingy tsy nahita fomba tsara hanaovana izany, satria sondriana er\u1ef3 ny olona rehetra nihaino azy."
    },
    "20": {
        "1": "Indray andro, raha mbola nampianatra ny olona tao amin\u2019ny tempoly izy, sady nitory ny vaovao tsara, dia nanatona azy ny lehiben\u2019ny mpisorona sy ny mpanora-dal\u00e0na mbamin\u2019ny anti-panahy,",
        "2": "ka niteny taminy hoe: \u201cLazao aminay: Fahefana avy aiza no anaovanao an\u2019izao, ary iza no nanome anao izany fahefana izany?\u201d",
        "3": "Dia namaly izy hoe: \u201cIzaho koa mba hanontany anareo ka valio:",
        "4": "Avy any an-danitra sa avy amin\u2019ny olona no nahazoan\u2019i Jaona fahefana hanao batisa?\u201d",
        "5": "Dia niara-nihevitra izy ireo hoe: \u201cRaha hoy isika hoe: \u2018Avy any an-danitra\u2019, dia hilaza izy hoe: \u2018Koa nahoana ianareo no tsy nino azy?\u2019",
        "6": "Fa raha hoy isika hoe: \u2018Avy amin\u2019ny olona\u2019, dia hitora-bato antsika ny olona rehetra, satria miaiky izy ireo fa mpaminany i Jaona.\u201d",
        "7": "Koa novaliany hoe tsy fantany na avy aiza na avy aiza.",
        "8": "Dia hoy i Jesosy: \u201cIzaho koa tsy hilaza aminareo hoe fahefana avy aiza no anaovako an\u2019izao.\u201d",
        "9": "Ary nilaza izao fanoharana izao tamin\u2019ny olona izy: \u201cNisy lehilahy iray nanao tanimboaloboka. Dia nampanofainy tamin\u2019ny mpamboly izy io, ary nankany an-tany hafa izy ary naharitra ela be tany.",
        "10": "Rehefa tonga ny fotoam-piotazana, dia naniraka mpanompo ho any amin\u2019ireo mpamboly izy mba hanomezan\u2019ireo azy amin\u2019ny vokatry ny tanimboaloboka. Nalefan\u2019ireo nody maina anefa ilay mpanompo, rehefa avy nokapohiny.",
        "11": "Dia naniraka mpanompo hafa indray ilay lehilahy. Fa nokapohin\u2019ireo koa io sady nalany baraka ary nalefany nody maina.",
        "12": "Mbola naniraka mpanompo fahatelo izy, nefa nataon\u2019ireo naratra sy noroahiny koa io.",
        "13": "Dia hoy ilay tompon\u2019ny tanimboaloboka: \u2018Inona re no hataoko e? Haniraka ny zanako malalako aho. Angamba kosa mba hanaja azy izy ireo.\u2019",
        "14": "Fa raha vao nahita azy ny mpamboly, dia nifampiresaka hoe: \u2018Iny ny mpandova. Andao hovonointsika izy dia ho antsika ny lova.\u2019",
        "15": "Dia noroahin\u2019ireo ho any ivelan\u2019ny tanimboaloboka izy, ary novonoiny ho faty. Inona \u00e0ry no hataon\u2019ilay tompon\u2019ny tanimboaloboka amin\u2019izy ireo?",
        "16": "Ho avy izy, dia handringana an\u2019ireo mpamboly ireo ary homeny olon-kafa ny tanimboaloboka.\u201d Dia hoy ireo rehefa nandre izany: \u201cEnga anie mba tsy hisy izany!\u201d",
        "17": "Fa nijery azy ireo i Jesosy, ka nanao hoe: \u201cKoa inona \u00e0ry no dikan\u2019ilay voasoratra hoe: \u2018Ny vato nolavin\u2019ny mpanao trano no tonga vato fehizoro lehibe indrindra\u2019? *",
        "18": "Ho potipotika izay rehetra mianjera eo amin\u2019izany vato izany, ary ho torotoro izay ianjerany.\u201d",
        "19": "Tamin\u2019izay ora izay indrindra, dia nitady hisambotra azy ny mpanora-dal\u00e0na sy ny lehiben\u2019ny mpisorona, satria takatr\u2019izy ireo fa izy no tao an-tsain\u2019i Jesosy tamin\u2019io fanoharana io. Natahotra ny olona anefa izy ireo.",
        "20": "Nanara-maso akaiky an\u2019i Jesosy \u00e0ry izy ireo, ary naniraka olona izay nokaramaina mangingina mba hiseho ho olo-marina, mba hamandrihana an\u2019i Jesosy amin\u2019ny teny, ka hanolorana azy any amin\u2019ny fitondrana sy eo am-pelatanan\u2019ny governora. *",
        "21": "Ary nanontanian\u2019izy ireo i Jesosy hoe: \u201cMpampianatra \u00f4, fantatray fa marina ny teninao sy ny fampianaranao, ary tsy mizaha tavan\u2019olona ianao, fa marina ny fampianaranao ny lalan\u2019Andriamanitra.",
        "22": "Koa azo atao ve sa tsia ny mandoa hetra amin\u2019i Kaisara?\u201d",
        "23": "Takatr\u2019i Jesosy anefa ny hafetsen\u2019ireo, ka hoy izy taminy:",
        "24": "\u201cAmpisehoy denaria iray aho. Sarin\u2019iza io ary an\u2019iza io soratra eo io?\u201d Hoy ireo: \u201cAn\u2019i Kaisara.\u201d",
        "25": "Dia hoy izy tamin\u2019ireo: \u201cAloavy amin\u2019i Kaisara \u00e0ry izay an\u2019i Kaisara, fa amin\u2019Andriamanitra kosa izay an\u2019Andriamanitra.\u201d",
        "26": "Koa tsy afa-namandrika azy tamin\u2019izany teniny teo anatrehan\u2019ny olona izany izy ireo, ka tsy nahateny satria gaga noho ny valin-teniny.",
        "27": "Fa nanatona ny sasany tamin\u2019ny Sadoseo izay milaza fa tsy hisy fitsanganan\u2019ny maty, ka nanontany azy",
        "28": "hoe: \u201cMpampianatra \u00f4, nanoratra ho antsika i Mosesy hoe: \u2018Raha maty ny lehilahy iray ka namela vady tsy niteraka, dia tokony hampakatra ny vady navelany ny rahalahiny mba hiteraka hamelo-maso ny maty.\u2019",
        "29": "Ary nisy tokoa fito mirahalahy. Dia nanambady ilay voalohany, ary maty tsy niteraka.",
        "30": "Ary maty koa ny faharoa,",
        "31": "ka nampakatra an-dravehivavy ny fahatelo. Ary toy izany hatramin\u2019ilay fahafito: samy maty tsy niteraka izy ireo.",
        "32": "Ary maty koa ilay vehivavy tamin\u2019ny farany.",
        "33": "Koa rehefa hitsangana ny maty, ho vadin\u2019iza ravehivavy? Fa efa samy nanambady azy daholo izy fito mirahalahy.\u201d",
        "34": "Ary hoy i Jesosy tamin\u2019ireo: \u201cNy zanak\u2019ity tontolo ity no mampaka-bady sy avoaka hampakarina.",
        "35": "Fa tsy mba mampaka-bady na avoaka hampakarina kosa izay atao mendrika hahazo izany fiainana izany sy ny fitsanganana amin\u2019ny maty.",
        "36": "Tsy ho faty intsony izy ireo fa ho tahaka ny anjely, ary zanak\u2019Andriamanitra izy ireo, satria zanaky ny fitsanganana amin\u2019ny maty.",
        "37": "Fa na i Mosesy aza nampahafantatra ny amin\u2019ny fitsanganan\u2019ny maty, tao amin\u2019ny fitantarana momba ilay voaroy, rehefa niantso an\u2019i Jehovah hoe \u2018Andriamanitr\u2019i Abrahama sy Andriamanitr\u2019i Isaka ary Andriamanitr\u2019i Jakoba.\u2019",
        "38": "Tsy mba Andriamanitry ny maty izy, fa an\u2019ny velona satria aminy dia velona daholo izy rehetra ireo.\u201d",
        "39": "Koa hoy ny mpanora-dal\u00e0na sasany: \u201cMpampianatra \u00f4, marina ny voalazanao.\u201d",
        "40": "Fa tsy sahy nametraka fanontaniana taminy intsony ireo.",
        "41": "Fa hoy kosa izy tamin\u2019ireo: \u201cNahoana no lazaina fa zanak\u2019i Davida i Kristy?",
        "42": "I Davida mihitsy mantsy no milaza ao amin\u2019ny bokin\u2019ny Salamo hoe: \u2018Hoy i Jehovah tamin\u2019ny Tompoko: \u201cMipetraha eto ankavanako",
        "43": "mandra-panaoko ny fahavalonao ho fitoeran-tongotrao.\u201d\u2019",
        "44": "I Davida aza niantso azy hoe \u2018Tompo\u2019, koa ahoana no maha zanany azy?\u201d",
        "45": "Ary hoy izy tamin\u2019ny mpianany, raha mbola nihaino ny olona rehetra:",
        "46": "\u201cMitandrema amin\u2019ny mpanora-dal\u00e0na, izay tia mandehandeha manao akanjo lava, sady tia ny hoarahabaina eny an-tsena sy ny hahazo toerana eny aloha ao amin\u2019ny synagoga ary ny toerana mihaja indrindra any amin\u2019ny sakafo hariva,",
        "47": "sady mandany ny ao an-tranon\u2019ny vehivavy mpitondratena ary manao vavaka lava be ho fisehosehoana fotsiny. Koa hahazo fanamelohana mafy kokoa izy ireny.\u201d"
    },
    "21": {
        "1": "Ary nanopy ny masony izy, ka nahita ny manankarena nandatsaka ny fanomezany tao amin\u2019ireo vata fandatsaham-bola.",
        "2": "Dia nahita vehivavy mpitondratena mahantra nandatsaka vola madinika roa faran\u2019izay kely vidy * izy,",
        "3": "ka nilaza hoe: \u201cLazaiko aminareo marina tokoa fa io mpitondratena io no nandatsaka betsaka kokoa noho izy rehetra na dia mahantra aza.",
        "4": "Izy rehetra mantsy nandatsaka fanomezana avy tamin\u2019ny ambim-bavany, fa izy kosa na mahantra aza, dia nandatsaka ny fivelomany rehetra.\u201d",
        "5": "Taoriana kelin\u2019izay, dia nisy niresaka momba ny tempoly sy ny nandravahana azy tamin\u2019ny vato tsara sy tamin\u2019ny zavatra voatokana ho an\u2019Andriamanitra.",
        "6": "Koa hoy i Jesosy: \u201cNy amin\u2019ireo zavatra hitanareo ireo, dia ho avy ny andro ka tsy havela hisy vato hifanaingina eto ka tsy harodana.\u201d",
        "7": "Dia nanontany azy izy ireo hoe: \u201cMpampianatra \u00f4, rahoviana marina no hitranga izany, ary inona no ho famantarana rehefa tsy maintsy ho tonga izany?\u201d",
        "8": "Dia hoy izy: \u201cMitandrema sao ho voafitaka ianareo. Fa maro no ho tonga amin\u2019ny anarako, hilaza hoe: \u2018Izaho no izy\u2019, sy hoe: \u2018Efa manatona ny fotoana voatondro.\u2019 Koa aza manaraka azy.",
        "9": "Ary aza raiki-tahotra rehefa mandre ady sy korontana ianareo, fa tsy maintsy hitranga aloha izany, nefa tsy ho tonga avy hatrany ny farany.\u201d",
        "10": "Dia hoy koa izy tamin\u2019ireo: \u201cHisy firenena hitsangana hamely firenena, ary hisy fanjakana hamely fanjakana.",
        "11": "Hisy horohoron-tany lehibe, ary hisy areti-mandringana sy mosary any amin\u2019ny toerana samy hafa. Hisy zavatra mampahatahotra ho hitan\u2019ny olona, ary hisy famantarana lehibe avy any an-danitra.",
        "12": "\u201cFa alohan\u2019izany rehetra izany, dia hisambotra sy hanenjika anareo ny olona, ka hanolotra anareo any amin\u2019ny synagoga sy any am-ponja, ary hitondra anareo eo anatrehan\u2019ny mpanjaka sy ny governora, noho ny anarako.",
        "13": "Ho afaka hitory aminy ianareo noho izany.",
        "14": "Koa aza mieritreritra mialoha izay fiarovan-tena holazainareo,",
        "15": "satria izaho hanome anareo vava sy fahendrena izay tsy hain\u2019ny fahavalo rehetra resena na toherina.",
        "16": "Ary hivadika aminareo hatramin\u2019ny ray aman-dreninareo sy ny rahalahinareo sy ny havanareo ary ny namanareo, ka hisy aminareo hovonoina ho faty.",
        "17": "Ary ho halan\u2019ny olona rehetra ianareo noho ny anarako.",
        "18": "Fa tsy hisy ho very na singam-bolo iray eo amin\u2019ny lohanareo aza.",
        "19": "Raha miaritra ianareo dia ho voavonjinareo ny ainareo.",
        "20": "\u201cAry rehefa hitanareo fa misy miaramila mitoby manodidina an\u2019i Jerosalema, dia fantaro fa manakaiky ny fandravana azy.",
        "21": "Koa izay any Jodia, aoka handositra any an-tendrombohitra, ary izay ao Jerosalema aoka hiala ao, ary izay eny ambanivohitra aoka tsy hiditra ao Jerosalema intsony.",
        "22": "Fa andro famaliana izany, mba hahatanteraka izay rehetra voasoratra.",
        "23": "Ary lozan\u2019ny bevohoka sy ny mampinono amin\u2019izany andro izany! Fa ho mafy ny fahoriana eo amin\u2019ilay tany ary hisy fahatezerana amin\u2019ity firenena ity.",
        "24": "Ho lavon\u2019ny lelan-tsabatra izy ireo, ka hoentina ho babo any amin\u2019ny firenena rehetra, ary hohitsahin\u2019ny hafa firenena i Jerosalema mandra-pahatapitry ny fe-potoana voatondro ho an\u2019ny hafa firenena.",
        "25": "\u201cAry hisy famantarana koa eny amin\u2019ny masoandro sy ny volana ary ny kintana, ary et\u1ef3 ambonin\u2019ny tany dia ho ory ireo firenena satria ho very hevitra noho ny fidoboky ny ranomasina sy ny fisamboaravoarany.",
        "26": "Ary hisy ho safotra noho ny tahotra sy ny fiandrasana izay zavatra ho tonga ambonin\u2019ny tany onenana. Fa hohozongozonina ny herin\u2019ny lanitra.",
        "27": "Ary ny olona hahita ny Zanak\u2019olona ho avy amin-kery sy voninahitra lehibe, ao amin\u2019ny rahona.",
        "28": "Fa rehefa manomboka mitranga izany, dia mijoroa ka mitrak\u00e0 fa efa manakaiky ny fanafahana anareo.\u201d",
        "29": "Dia nilaza fanoharana tamin\u2019izy ireo izy hoe: \u201cDiniho ny aviavy sy ny hazo hafa rehetra:",
        "30": "Rehefa hitanareo fa efa mitsimoka izy ireny, dia fantatrareo tsara fa akaiky ny fahavaratra.",
        "31": "Ary rehefa hitanareo koa fa mitranga izany zavatra izany, dia fantaro fa akaiky ny fanjakan\u2019Andriamanitra.",
        "32": "Lazaiko aminareo marina tokoa fa tsy ho lany mihitsy ity taranaka ity, mandra-pisehon\u2019izany rehetra izany.",
        "33": "Ny lanitra sy ny tany ho levona, fa ny teniko tsy mba ho levona mihitsy.",
        "34": "\u201cAry mitandrema sao ny fonareo hovesaran\u2019ny fihinanana tafahoatra sy ny fibobohan-toaka ary ny fanahiana eo amin\u2019ny fiainana, ka tsy hampoizinareo ny hahatongavan\u2019izany andro izany aminareo, fa ho tampoka",
        "35": "toy ny fandrika. Fa ho tonga amin\u2019izay rehetra monina ambonin\u2019ny tany manontolo izany.",
        "36": "Koa miambena hatrany, ary mitalahoa mandrakariva mba ho afa-mandositra izany zava-drehetra tsy maintsy ho tonga izany ianareo, ka ho afaka hitsangana eo anatrehan\u2019ny Zanak\u2019olona.\u201d",
        "37": "Dia nampianatra tao amin\u2019ny tempoly izy ny antoandro, fa niala teo kosa izy ny alina, ka nitoetra tany amin\u2019ilay tendrombohitra atao hoe Tendrombohitra Oliva.",
        "38": "Ary tonga vao maraina teo aminy tao amin\u2019ny tempoly ny olona rehetra mba hihaino azy."
    },
    "22": {
        "1": "Efa nanakaiky ny fetin\u2019ny mofo tsy misy lalivay, dia ilay fety atao hoe Paska.",
        "2": "Ary nitady tetika mahomby hamonoana azy ho faty ny lehiben\u2019ny mpisorona sy ny mpanora-dal\u00e0na, satria natahotra ny olona izy ireo.",
        "3": "Fa i Satana niditra tao amin\u2019i Jodasy, ilay atao hoe Iskariota, izay anisan\u2019ny roa ambin\u2019ny folo lahy.",
        "4": "Ary lasa i Jodasy ka niresaka tamin\u2019ny lehiben\u2019ny mpisorona sy ny lehiben\u2019ny mpiambina ny tempoly momba ny tetika mahomby hamadihany azy ka hanolorany azy amin\u2019ireo.",
        "5": "Koa faly ireo, ary nifanaraka fa hanome azy farantsa volafotsy.",
        "6": "Dia nanaiky izy, ka nitady izay fotoana mety tsara hamadihany an\u2019i Jesosy ka hanolorany azy tamin\u2019ireo, amin\u2019ny fotoana tsy misy olona.",
        "7": "Tonga ny andro fankalazana ny fetin\u2019ny mofo tsy misy lalivay, dia ilay tsy maintsy hamonoana biby atao sorona amin\u2019ny Paska.",
        "8": "Koa naniraka an\u2019i Petera sy Jaona i Jesosy, nanao hoe: \u201cMandehana manomana ny Paska hohanintsika.\u201d",
        "9": "Hoy ireo taminy: \u201cAiza no tianao hanomananay azy?\u201d",
        "10": "Hoy izy: \u201cHisy lehilahy iray mitondra siny tany feno rano hifanena aminareo, raha vao miditra ny tan\u00e0na ianareo. Araho any amin\u2019izay trano idirany izy.",
        "11": "Ary izao no holazainareo amin\u2019ny tompon\u2019ilay trano: \u2018Hoy ny Mpampianatra aminao: \u201cAiza ny efitra fandraisam-bahiny azoko ihinanana ny Paska miaraka amin\u2019ny mpianatro?\u201d\u2019",
        "12": "Ary izy hampiseho aminareo efitra malalaka any ambony rihana, izay efa misy fanaka. Ao no anomano ny Paska.\u201d",
        "13": "Dia lasa izy roa lahy, ary nahita araka izay nolazaina taminy, ka nanomana ny Paska izy ireo.",
        "14": "Dia tonga ny fotoana, ka nandry ilika hisakafo izy, ary teo koa ny apostoly.",
        "15": "Ary hoy izy tamin\u2019ireo: \u201cMba niriko mafy ny hiara-mihinana ity Paska ity aminareo, alohan\u2019ny hijaliako.",
        "16": "Fa lazaiko aminareo fa tsy hihinana ny Paska intsony aho, mandra-pahatanterak\u2019izany ao amin\u2019ny fanjakan\u2019Andriamanitra.\u201d",
        "17": "Dia noraisiny ny kaopy natolotra azy, ka nisaotra an\u2019Andriamanitra izy, ary nanao hoe: \u201cRaiso ity ka isotroy, ary ampitampitao amin\u2019ny tsirairay aminareo.",
        "18": "Fa lazaiko aminareo fa manomboka izao, dia tsy hisotro ny vokatry ny voaloboka intsony aho mandra-pahatongan\u2019ny fanjakan\u2019Andriamanitra.\u201d",
        "19": "Dia nandray mofo koa izy ary nisaotra an\u2019Andriamanitra. Ary notapahiny ilay mofo, ka nomeny azy ireo, sady hoy izy: \u201cIty no * vatako izay homena ho anareo. Ataovy hatrany izao ho fahatsiarovana ahy.\u201d",
        "20": "Toy izany koa no nataony tamin\u2019ny kaopy, rehefa avy nihinana ny sakafo hariva izy ireo. Dia hoy izy: \u201cIty kaopy ity no fifanekena vaovao miorina amin\u2019ny rako, izay halatsaka ho anareo.",
        "21": "\u201cEfa eto amiko, eto an-databatra, ny tanan\u2019ilay hamadika ahy.",
        "22": "Fa ny Zanak\u2019olona handeha araka izay efa voatendry, nefa lozan\u2019izay olona nampiasaina hamadihana azy!\u201d",
        "23": "Koa nanomboka nifanontany izy ireo hoe iza amin\u2019izy ireo \u00e0ry no mitady hanao izany.",
        "24": "Ary nifanditra mafy koa izy ireo momba ny hoe iza no noheverina ho lehibe indrindra teo aminy.",
        "25": "Fa hoy izy tamin\u2019ireo: \u201cNy mpanjakan\u2019ny firenena manjakazaka aminy, ary izay manana fahefana eo aminy dia atao hoe Mpanao soa.",
        "26": "Fa tsy tokony ho tahaka izany ianareo. Fa izay lehibe indrindra eo aminareo no aoka ho toy ny zandriny indrindra, ary izay mitarika ho toy ny mpanompo.",
        "27": "Fa iza moa no lehibe kokoa: Ilay mandry ilika hisakafo sa ilay manompo? Tsy ilay mandry ilika ve? Fa izaho dia mpanompo teo aminareo.",
        "28": "\u201cAry ianareo no nifikitra tamiko tao anatin\u2019ireo fitsapana nahazo ahy.",
        "29": "Koa manao fifanekena aminareo aho, toy ny nanaovan\u2019ny Raiko fifanekena tamiko, ho amin\u2019ny fanjakana,",
        "30": "mba hihinana sy hisotro eo amin\u2019ny latabatro ao amin\u2019ny fanjakako ianareo, ka hipetraka eo amin\u2019ny seza fiandrianana hitsara ny foko roa ambin\u2019ny folon\u2019ny Israely.",
        "31": "\u201cRy Simona, ry Simona, mitaky ny hahazoany anareo i Satana mba hosivaniny toy ny vary.",
        "32": "Efa nitalaho ho anao anefa aho mba tsy ho levona ny finoanao. Ary raha vao tafarina ianao, dia ampaherezo ny rahalahinao.\u201d",
        "33": "Dia hoy i Petera: \u201cVonona hiaraka aminao aho, Tompo \u00f4, na ho any am-ponja na ho amin\u2019ny fahafatesana.\u201d",
        "34": "Fa hoy izy: \u201cLazaiko aminao, ry Petera, fa mbola tsy maneno akory ny akoho anio, dia handa intelo ho tsy mahalala ahy ianao.\u201d",
        "35": "Ary hoy koa izy tamin\u2019ireo: \u201cNisy nahory anareo ve, fony aho naniraka anareo tsy nitondra fitoeram-bola na kitapom-batsy na kapa?\u201d Hoy ireo: \u201cTsy nisy!\u201d",
        "36": "Dia hoy izy: \u201cFa ankehitriny kosa, aoka izay manana fitoeram-bola hitondra izany, ary toy izany koa izay manana kitapom-batsy. Ary aoka izay tsy manan-tsabatra hivarotra ny akanjony ivelany ka hividy sabatra.",
        "37": "Fa lazaiko aminareo fa tsy maintsy ho tanteraka amiko izao voasoratra izao: \u2018Ary natao ho isan\u2019ny tsy tan-dal\u00e0na izy.\u2019 Fa efa eo am-pahatanterahana izao izay voasoratra mahakasika ahy.\u201d",
        "38": "Dia hoy ireo: \u201cIreto misy sabatra anankiroa, Tompo \u00f4!\u201d Hoy izy: \u201cAmpy ireny.\u201d",
        "39": "Dia lasa izy ka nankany amin\u2019ny Tendrombohitra Oliva, araka ny fanaony, ary nanaraka azy koa ny mpianatra.",
        "40": "Hoy izy tamin\u2019izy ireo rehefa tonga teo amin\u2019ilay toerana izy: \u201cMivavaha foana mba tsy ho resin\u2019ny fakam-panahy.\u201d",
        "41": "Ary nihataka kely tokony ho indray mitora-bato izy, dia nandohalika ka nivavaka",
        "42": "hoe: \u201cRay \u00f4, raha sitrakao, dia esory amiko ity kaopy * ity, nefa aoka tsy ny sitrapoko no atao, fa ny anao.\u201d",
        "43": "Dia nisy anjely anankiray avy any an-danitra niseho taminy, ary nankahery azy.",
        "44": "Fa nihamafy ny fijaliany, ka vao mainka nivavaka mafimafy kokoa hatrany izy, ary nanjary tahaka ny ra nitete teo amin\u2019ny tany ny hatsembohany.",
        "45": "Dia nitsangana izy rehefa avy nivavaka, ary nankeny amin\u2019ny mpianany, ka nahita azy ireo efa rendremana noho ny alahelo.",
        "46": "Koa hoy izy tamin\u2019ireo: \u201cNahoana ianareo no matory? Mitsang\u00e0na ary mivavaha foana, mba tsy ho resin\u2019ny fakam-panahy.\u201d",
        "47": "Raha mbola niteny izy, dia indreny nisy vahoaka be tonga, ary nandeha teo alohan\u2019ireo ilay atao hoe Jodasy, izay anisan\u2019ny roa ambin\u2019ny folo lahy. Dia nanatona an\u2019i Jesosy izy mba hanoroka azy.",
        "48": "Fa hoy i Jesosy taminy: \u201cOroka ve no entinao hamadihana ny Zanak\u2019olona, ry Jodasy?\u201d",
        "49": "Ary nahita izay efa hitranga ireo teo akaikiny, ka hoy ireo: \u201cHamely amin\u2019ny sabatra ve izahay, Tompo \u00f4?\u201d",
        "50": "Ny iray taminy aza tena namely an\u2019ilay mpanompon\u2019ny mpisoronabe mihitsy ka nahafaka ny sofiny havanana.",
        "51": "Fa hoy i Jesosy: \u201cAoka izay!\u201d Ary nokasihiny ilay sofina, ka nositraniny ilay mpanompo.",
        "52": "Dia hoy i Jesosy tamin\u2019ny lehiben\u2019ny mpisorona sy ny lehiben\u2019ny mpiambina ny tempoly ary ny anti-panahy izay tonga teo hisambotra azy: \u201cMivoaka mitondra sabatra sy kibay toy ny hisambotra mpangalatra ve ianareo?",
        "53": "Teo aminareo isan\u2019andro aho tao amin\u2019ny tempoly, nefa tsy naninjitra ny tananareo hamely ahy ianareo. Fa izao no fotoananareo sy ny fahefan\u2019ny haizina.\u201d",
        "54": "Dia nisambotra azy izy ireo, ka nitondra azy ho ao an-tranon\u2019ny mpisoronabe. Fa i Petera kosa nanaraka teny lavidavitra teny.",
        "55": "Ary nandrehitra afo teo afovoan\u2019ny tokotany izy ireo ka niara-nipetraka teo. Dia nipetraka teo niaraka tamin\u2019izy ireo koa i Petera.",
        "56": "Fa nahita azy nipetraka teo akaikin\u2019ny afo ny mpanompovavy anankiray ka nandinika azy, ary nanao hoe: \u201cIo koa niaraka taminy.\u201d",
        "57": "Fa nanda izy hoe: \u201cTsy mahafantatra azy aho, ravehivavy.\u201d",
        "58": "Taoriana kelin\u2019izay dia nisy olon-kafa indray nahita azy, ka nanao hoe: \u201cNaman-dry zareo koa ianao.\u201d Fa hoy i Petera: \u201cTsy naman-dry zareo aho, ralehilahy.\u201d",
        "59": "Adiny iray teo ho eo taorian\u2019izay, dia nisy lehilahy nanizingizina mafy hoe: \u201cTena niaraka taminy tokoa io, satria Galilianina!\u201d",
        "60": "Fa hoy i Petera: \u201cTena tsy fantatro mihitsy izay lazainao, ralehilahy.\u201d Ary avy hatrany dia nisy akoho naneno, raha iny izy mbola niteny iny.",
        "61": "Dia nitodika ny Tompo ka nijery an\u2019i Petera. Ary tsaroan\u2019i Petera ny tenin\u2019ny Tompo izay nilaza taminy hoe: \u201cRaha mbola tsy maneno ny akoho anio, dia handa ahy intelo ianao.\u201d",
        "62": "Koa nivoaka tany ivelany izy ka nitomany tamin\u2019alahelo be.",
        "63": "Ary nanao an\u2019i Jesosy ho fihomehezana sy nikapoka azy ny olona niambina azy.",
        "64": "Dia nosaronan\u2019ireo ny tavany, ka nanontaniany hoe: \u201cMaminania! Iza ilay namely anao teo?\u201d",
        "65": "Ary mbola nilaza zavatra maro hafa ireo, mba hanevatevana azy.",
        "66": "Maraina ihany ny andro, rehefa ela ny ela. Dia nivory ny anti-panahy rehetran\u2019ny vahoaka, sy ny lehiben\u2019ny mpisorona ary ny mpanora-dal\u00e0na. Ary nentiny tao amin\u2019ny tranon\u2019ny Fitsarana Avo Jiosy izy, ka nataony hoe:",
        "67": "\u201cLazao aminay raha ianao no Kristy.\u201d Fa hoy izy: \u201cNa holazaiko aminareo aza, dia tsy hino mihitsy ianareo.",
        "68": "Ary raha hanontaniako ianareo, dia tsy hamaly mihitsy.",
        "69": "Fa manomboka izao, dia hipetraka eo ankavanan\u2019ilay Andriamanitra mahery ny Zanak\u2019olona.\u201d",
        "70": "Dia hoy izy rehetra: \u201cZanak\u2019Andriamanitra ve izany ianao?\u201d Hoy izy: \u201cVoalazanareo fa izany aho.\u201d",
        "71": "Dia hoy ireo: \u201cInona indray no ilantsika porofo? Isika mihitsy no nandre izany avy tamin\u2019ny vavany.\u201d"
    },
    "23": {
        "1": "Dia nitsangana ny vahoaka rehetra, ka nitondra azy tany amin\u2019i Pilato.",
        "2": "Ary nanomboka niampanga azy izy ireo hoe: \u201cIty lehilahy ity hitanay nampikomy ny firenenay, ary nandrara tsy handoa hetra amin\u2019i Kaisara, sady nilaza fa izy no Kristy mpanjaka.\u201d",
        "3": "Dia nanontany azy i Pilato hoe: \u201cIanao ve no mpanjakan\u2019ny Jiosy?\u201d Hoy ny navalin\u2019i Jesosy: \u201cVoalazanao.\u201d",
        "4": "Dia hoy i Pilato tamin\u2019ny lehiben\u2019ny mpisorona sy ny vahoaka: \u201cTsy hitako izay helok\u2019ity lehilahy ity.\u201d",
        "5": "Fa vao mainka ireo nanizingizina hoe: \u201cMampirisika vahoaka hikomy izy rehefa nampianatra eran\u2019i Jodia, nanomboka hatrany Galilia ka hatrat\u1ef3.\u201d",
        "6": "Nandre izany i Pilato, ka nanontany azy raha Galilianina izy.",
        "7": "Rehefa avy nohamarininy fa avy any amin\u2019ny faritra iadidian\u2019i Heroda tokoa izy, dia nalefany tany aminy, fa tany Jerosalema koa i Heroda tamin\u2019izay.",
        "8": "Faly be i Heroda nahita an\u2019i Jesosy, fa efa ela no naniriany hahita azy, satria efa nandre momba azy izy, ary nanantena hahita azy hanao famantarana.",
        "9": "Koa nametraka fanontaniana maro taminy izy, nefa tsy namaly i Jesosy.",
        "10": "Fa nitsangana matetika ny lehiben\u2019ny mpisorona sy ny mpanora-dal\u00e0na ka niampanga mafy azy.",
        "11": "Dia nanaraby azy i Heroda mbamin\u2019ny miaramila mpiambina azy. Nanao azy ho fihomehezana i Heroda, ka nampitafy azy lamba mangirana ary namerina azy tany amin\u2019i Pilato.",
        "12": "Ary nanjary mpinamana i Heroda sy Pilato tamin\u2019izay andro izay, nefa nifandrafy foana izy roa lahy talohan\u2019izay.",
        "13": "Dia novorin\u2019i Pilato ny lehiben\u2019ny mpisorona sy ny lohandohany teo amin\u2019ny Jiosy ary ny vahoaka,",
        "14": "ka hoy izy: \u201cNentinareo teto amiko ity lehilahy ity, ka nolazainareo ho mampikomy vahoaka. Nofotopotorako teo anatrehanareo anefa izy, ary tsy hitako izay helony ny amin\u2019izay iampanganareo azy.",
        "15": "Na i Heroda koa aza tsy nahita izay helony, matoa naveriny tat\u1ef3 amintsika izy. Tsy nanao zavatra tokony hamonoana azy ho faty izy.",
        "16": "Koa hofaiziko izy, ary hafahako.\u201d",
        "17": "* \u2014\u2014",
        "18": "Fa ny vahoaka rehetra kosa niantsoantso indray niredona hoe: \u201cVonoy io, fa i Barabasy no afaho ho anay!\u201d",
        "19": "Io Barabasy io anefa natao am-ponja satria nitaona olona hikomy tao an-tan\u00e0na sady namono olona.",
        "20": "Dia niteny tamin\u2019izy ireo indray i Pilato satria te hanafaka an\u2019i Jesosy.",
        "21": "Fa vao mainka niantsoantso ireo hoe: \u201cFantsiho! Fantsiho amin\u2019ny hazo fijaliana izy!\u201d",
        "22": "Hoy i Pilato fanintelony: \u201cFa nahoana? Inona no ratsy nataony? Tsy hitako mihitsy izay tokony hamonoana azy ho faty. Koa hofaiziko izy dia hafahako.\u201d",
        "23": "Fa mbola nikiry ihany ireo sady niantsoantso mafy nitaky ny hamantsihana azy tamin\u2019ny hazo fijaliana. Ary vao mainka nikiakiaka ireo ka nilefitra ihany i Pilato,",
        "24": "ary namoaka didy mba hotanterahina izay notakin\u2019izy ireo.",
        "25": "Koa nalefan\u2019i Pilato ilay lehilahy notakiny, dia ilay natao am-ponja satria nitaona olona hikomy sady namono olona. I Jesosy kosa natolony mba hatao araka ny sitrapon\u2019izy ireo.",
        "26": "Ary raha nitondra an\u2019i Jesosy ireo, dia nihazona an\u2019i Simona, teratany avy any Kyrena, izay avy tany ambanivohitra. Dia nataony teo amin\u2019i Simona ny hazo fijaliana mba hoentiny nanaraka an\u2019i Jesosy.",
        "27": "Ary nisy vahoaka be sy vehivavy maro be nanaraka an\u2019i Jesosy. Nikapo-tratra noho ny alahelo ireo vehivavy ireo sady nitomany azy.",
        "28": "Fa nitodika tany amin\u2019izy ireo i Jesosy, ka nanao hoe: \u201cAza mitomany ahy intsony, ry zanakavavin\u2019i Jerosalema, fa ny tenanareo sy ny zanakareo itomaniana.",
        "29": "Ho avy mantsy ny andro hilazan\u2019ny olona hoe: \u2018Sambatra ny vehivavy momba, sy ny kibo tsy niteraka ary ny nono tsy ninonoan-jaza!\u2019",
        "30": "Dia hanomboka hilaza amin\u2019ny tendrombohitra izy ireo hoe: \u2018Mianjer\u00e0 aminay!\u2019, ary amin\u2019ny havoana hoe: \u2018Sar\u00f2ny izahay!\u2019",
        "31": "Koa raha izany no ataon\u2019izy ireo amin\u2019izao hazo mbola mando izao, mainka fa rehefa maina ny hazo?\u201d",
        "32": "Ary nisy olon-dratsy anankiroa koa nentina hiaraka hovonoina taminy.",
        "33": "Dia tonga teo amin\u2019ilay toerana atao hoe Ikarandoha izy ireo. Ary natao teo amin\u2019ny tsato-kazo izy sy ireo olon-dratsy ireo, ka ny iray teo ankavanany, ary ny iray teo ankaviany.",
        "34": "[[Fa hoy i Jesosy: \u201cRay \u00f4, mamel\u00e0 azy ireo, fa tsy fantany izay ataony.\u201d]] Ary nanao antsapaka izy ireo mba hizarana ny fitafiany.",
        "35": "Dia nijanona nijery teo ny olona. Fa ireo lohandohany teo amin\u2019ny Jiosy kosa naneso azy hoe: \u201cNy hafa novonjeny, koa aoka izy hamonjy ny tenany raha izy no Kristin\u2019Andriamanitra, ilay Voafidy.\u201d",
        "36": "Na ny miaramila aza nanao azy ho fihomehezana, ka nanatona ary nanome azy divay marikivy,",
        "37": "sady nanao hoe: \u201cRaha mpanjakan\u2019ny Jiosy ianao, dia vonjeo ny tenanao.\u201d",
        "38": "Ary nisy izao soratra izao koa teo amboniny: \u201cIty no mpanjakan\u2019ny Jiosy.\u201d",
        "39": "Fa nanomboka nanevateva azy ny iray tamin\u2019ireo olon-dratsy nihantona teo hoe: \u201cKa tsy Kristy moa ianao? Vonjeo ny tenanao sy izahay.\u201d",
        "40": "Fa niteny mafy an\u2019io ilay anankiray hoe: \u201cMbola tsy matahotra an\u2019Andriamanitra ihany ve ianao amin\u2019izao ianao efa voaheloka izao?",
        "41": "Rariny isika raha melohina, satria mendrika handray ny valin\u2019asantsika, fa izy kosa, tsy mba nanao zavatra tsy nety.\u201d",
        "42": "Ary hoy koa izy: \u201cJesosy \u00f4, tsarovy aho rehefa tonga any amin\u2019ny fanjakanao ianao.\u201d",
        "43": "Dia hoy i Jesosy taminy: \u201cLazaiko aminao marina tokoa anio fa hiaraka amiko any amin\u2019ny Paradisa ianao.\u201d",
        "44": "Ora fahenina * teo ho eo tamin\u2019izay, kanefa nisy haizina nanarona ny tany manontolo hatramin\u2019ny ora fahasivy,",
        "45": "satria tsy nazava ny masoandro. Ary triatra nisaraka roa teo afovoany ilay ridao tao amin\u2019ny toerana masina.",
        "46": "Dia niantsoantso mafy i Jesosy hoe: \u201cRay \u00f4, apetrako eo am-pelatananao ny aiko.\u201d * Dia tapitra ny ainy, rehefa avy nilaza izany izy.",
        "47": "Nahita izay nitranga ilay manamboninahitra ka nanome voninahitra an\u2019Andriamanitra hoe: \u201cTena olo-marina tokoa io lehilahy io.\u201d",
        "48": "Ary nivory teo mba hijery izany ny vahoaka rehetra, ka rehefa hitan\u2019izy ireo izay nitranga, dia niverina izy ireo sady nikapo-tratra.",
        "49": "Nijoro teny lavitra teny izay rehetra nahafantatra azy. Ary nijoro nijery izany koa ny vehivavy izay nanaraka azy avy tany Galilia.",
        "50": "Ary nisy lehilahy atao hoe Josefa, izay sady anisan\u2019ny Filan-kevitry ny Jiosy no lehilahy tsara toetra sy marina.",
        "51": "Tsy mba nanaiky hanohana ny tetika sy ny zava-dratsy nataon\u2019ireo izy. Avy any Arimatia, tan\u00e0nan\u2019ny Jodianina izy, ary niandry ny fanjakan\u2019Andriamanitra.",
        "52": "Nankany amin\u2019i Pilato izy ka nangataka ny fatin\u2019i Jesosy.",
        "53": "Dia nampidininy ilay faty ka nofonosiny lamba rongony tena tsara, ary napetrany tao amin\u2019ny fasana iray nolavahana teo amin\u2019ny vatolampy, izay mbola tsy nandevenana mihitsy.",
        "54": "Andro Fiomanana tamin\u2019izay, ary efa harivariva ny andro ka efa hanomboka ny sabata.",
        "55": "Ary nanaraka tao aoriana koa ireo vehivavy izay niaraka taminy avy tany Galilia, ka nijery ny fasana sy ny fomba nametrahana ny fatin\u2019i Jesosy.",
        "56": "Dia nody izy ireo mba hanomana zavamaniry mani-pofona sy menaka manitra. Mazava ho azy anefa fa niala sasatra izy ireo ny sabata, satria izany no didy."
    },
    "24": {
        "1": "Tamin\u2019ny andro voalohany amin\u2019ny herinandro anefa, dia nankany am-pasana vao maraina be izy ireo, ka nitondra ny zavamaniry mani-pofona efa nomaniny.",
        "2": "Hitany anefa fa efa voakodia niala teo amin\u2019ny fasana ny vato.",
        "3": "Dia niditra izy ireo, kanjo tsy nahita ny fatin\u2019i Jesosy Tompo.",
        "4": "Ary raha mbola very hevitra teo izy ireo, dia indreo nisy lehilahy anankiroa nanao fitafiana nanjelanjelatra, nijoro teo anilany.",
        "5": "Dia natahotra ireo vehivavy ka nanondrika ny lohany, nefa hoy izy roa lahy: \u201cFa nahoana no at\u1ef3 amin\u2019ny maty ianareo no mitady an\u2019Ilay efa velona?",
        "6": "[[Tsy ato izy, fa efa natsangana tamin\u2019ny maty.]] Tsarovy izay nolazainy taminareo tamin\u2019izy mbola tany Galilia.",
        "7": "Nilaza mantsy izy fa tsy maintsy hatolotra eo an-tanan\u2019ny mpanota ny Zanak\u2019olona, ka hofantsihana amin\u2019ny hazo fijaliana, nefa hitsangana amin\u2019ny maty amin\u2019ny andro fahatelo.\u201d",
        "8": "Koa tsaroan\u2019ireo ny teniny,",
        "9": "ary niala teo amin\u2019ilay fasana ireo ka niverina, dia nitantara izany rehetra izany tamin\u2019ny iraika ambin\u2019ny folo lahy sy ny hafa rehetra.",
        "10": "I Maria Magdalena sy Johana ary Maria renin\u2019i Jakoba ireo. Nisy vehivavy hafa koa niaraka tamin\u2019ireo, ary nilaza izany tamin\u2019ny apostoly.",
        "11": "Noheveriny fa niteniteny foana anefa ireo vehivavy ireo, ka tsy ninoany.",
        "12": "[[Fa nitsangana kosa i Petera ka nihazakazaka nankany am-pasana ary niondrika hijery, nefa tsy nahita afa-tsy ny fehim-paty. Dia lasa izy, ary very hevitra ny amin\u2019izay nitranga.]]",
        "13": "Ary tamin\u2019izay andro izay indrindra, dia nisy mpianatra roa lahy nankany amin\u2019ny tan\u00e0na kely atao hoe Emaosy, any amin\u2019ny iraika ambin\u2019ny folo kilaometatra teo ho eo avy tao Jerosalema.",
        "14": "Dia niresaka momba izay rehetra nitranga izy roa lahy.",
        "15": "Ary raha mbola niresaka sy nifanakalo hevitra izy ireo, dia nanatona i Jesosy ka niara-dalana taminy.",
        "16": "Nahita azy izy roa lahy nefa tsy nahafantatra azy.",
        "17": "Ary hoy izy tamin\u2019izy ireo: \u201cInona izany iadianareo hevitra et\u1ef3 an-dalana izany?\u201d Dia nijanona ireo sady nalahelo tarehy.",
        "18": "Fa hoy ny navalin\u2019ilay atao hoe Kleopasy: \u201cVahiny mipetraka irery any Jerosalema angaha ianao no tsy mahalala ny zava-nitranga tany tato ho ato?\u201d",
        "19": "Dia hoy izy: \u201cZavatra inona?\u201d Hoy ireo: \u201cNy momba an\u2019i Jesosy avy any Nazareta, izay tonga mpaminany mahery tamin\u2019ny zavatra nataony sy ny teniny teo anatrehan\u2019Andriamanitra sy ny olona rehetra.",
        "20": "Ary nanolotra azy mba homelohina ho faty ny lehiben\u2019ny mpisorona sy ny lohandohany teo amin\u2019ny Jiosy. Koa nofantsihan\u2019ireo tamin\u2019ny hazo fijaliana izy.",
        "21": "Izahay anefa nanantena fa izy no voatendry hanafaka ny Israely. Ary tsy izany ihany fa anio koa no andro fahatelo taorian\u2019ny nitrangan\u2019izany.",
        "22": "Dia nahagaga anay koa ny vehivavy sasany teo aminay, satria tany am-pasana vao maraina be ry zareo,",
        "23": "nefa tsy nahita ny fatiny. Ary tonga ry zareo ka nilaza fa nahita anjely niteny hoe velona izy.",
        "24": "Nankany am-pasana koa ny sasany taminay, ka nahita araka izay nolazain\u2019ireo vehivavy, nefa tsy nahita azy.\u201d",
        "25": "Dia hoy izy tamin\u2019izy roa lahy: \u201cTsy mieritreritra ianareo, ary votsa fo ka ela vao mino izay rehetra nolazain\u2019ny mpaminany!",
        "26": "Moa tsy tokony hiaritra an\u2019izany rehetra izany ve i Kristy, ka hiditra ao amin\u2019ny voninahiny?\u201d",
        "27": "Ary nohazavainy tsara tamin\u2019ireo ny hevitry ny teny momba azy ao amin\u2019ny Soratra Masina rehetra, nanomboka hatrany amin\u2019i Mosesy sy ny Mpaminany rehetra.",
        "28": "Tonga teo akaikin\u2019ilay tan\u00e0na kely izy ireo tamin\u2019ny farany, ary mody nanohy ny diany izy.",
        "29": "Fa niangavy azy mafy ireo hoe: \u201cMijan\u00f2na at\u1ef3 aminay fa efa ho hariva izao, ary efa hifarana ny andro.\u201d Koa niditra izy mba hiaraka amin\u2019ireo tao.",
        "30": "Ary raha nandry ilika hiara-misakafo tamin\u2019ireo izy, dia nandray ny mofo ka nisaotra an\u2019Andriamanitra, ary notapahiny ny mofo ka natolony azy ireo.",
        "31": "Tamin\u2019izay vao tonga saina izy roa lahy ka fantany hoe iza izy. Dia nanjavona teo anatrehany izy.",
        "32": "Koa nifampiresaka izy roa lahy hoe: \u201cTsy toy ny nisy afo niredareda ve tao am-pontsika tamin\u2019izy niresaka tamintsika teny an-dalana, ka nanazava tsara ny Soratra Masina tamintsika?\u201d",
        "33": "Ary tamin\u2019izay ora izay indrindra izy roa lahy no nitsangana, ka niverina tany Jerosalema, ary nahita ny iraika ambin\u2019ny folo lahy mbamin\u2019ireo tafangona niaraka taminy,",
        "34": "izay nanao hoe: \u201cTena marina fa efa natsangana tamin\u2019ny maty tokoa ny Tompo, ary efa niseho tamin\u2019i Simona!\u201d",
        "35": "Dia izy roa lahy indray no nitantara ny zava-nitranga teny an-dalana sy ny nahalalan\u2019izy ireo azy tamin\u2019izy nanapaka ny mofo.",
        "36": "Ary raha samy mbola niresaka momba izany teo izy ireo, dia nijoro teo afovoany izy, [[ka hoy izy: \u201cHo aminareo anie ny fiadanana!\u201d]]",
        "37": "Dia nihorohoro sy natahotra izy ireo, ka noheveriny fa anjely * no hitany.",
        "38": "Koa hoy izy: \u201cNahoana no taitra ianareo? Ary nahoana no manjary misalasala ianareo ao am-ponareo?",
        "39": "Jereo ny tanako sy ny tongotro, fa izaho ihany ity. Ary tsapao aho ka jereo fa ny anjely tsy manana nofo sy taolana toy izao ahitanareo ahy izao.\u201d",
        "40": "[[Sady niteny izany izy no nampiseho tamin\u2019izy ireo ny tanany sy ny tongony.]]",
        "41": "Ary raha mbola tsy nino izy ireo noho ny hafaliany, sady mbola gaga, dia hoy izy: \u201cManan-javatra azo hanina ve ianareo ato?\u201d",
        "42": "Ary notoloran\u2019ireo sombin-trondro natono izy.",
        "43": "Dia nalainy izany ka nohaniny teo imason\u2019izy ireo.",
        "44": "Ary hoy izy: \u201cIzao no teny nolazaiko taminareo fony aho mbola teo aminareo, fa tsy maintsy ho tanteraka izay rehetra nosoratana momba ahy ao amin\u2019ny lal\u00e0n\u2019i Mosesy sy ao amin\u2019ny Mpaminany ary ny Salamo.\u201d",
        "45": "Dia nosokafany tanteraka ny sain\u2019ireo mba ho azon\u2019izy ireo tsara ny hevitry ny Soratra Masina,",
        "46": "ka hoy izy: \u201cAraka izany, dia efa voasoratra fa hijaly i Kristy ka hitsangana amin\u2019ny maty amin\u2019ny andro fahatelo,",
        "47": "ary amin\u2019ny anarany no hitoriana any amin\u2019ny firenena rehetra ny fibebahana hahazoana famelan-keloka. Manomboka eto Jerosalema,",
        "48": "dia ho vavolombelon\u2019izany ianareo.",
        "49": "Halefako ho aminareo ilay nampanantenain\u2019ny Raiko. Koa mijan\u00f2na eto an-tan\u00e0na mandra-pahatongan\u2019ny fotoana hampitafiana anareo hery avy any amin\u2019ny avo.\u201d",
        "50": "Ary nentiny hatrany Betania izy ireo, ary nanandratra ny tanany izy hitso-drano azy ireo.",
        "51": "Ary nosarahina tamin\u2019izy ireo izy ka nakarina ho any an-danitra, raha mbola nitso-drano an\u2019ireo.",
        "52": "Dia niankohoka teo anatrehany izy ireo, ary faly be rehefa niverina tany Jerosalema.",
        "53": "Ary tao amin\u2019ny tempoly tsy tapaka izy ireo, nidera an\u2019Andriamanitra."
    },
    "meta": {
        "name": "Lioka",
        "order": 41,
        "chapter_number": 24
    }
}