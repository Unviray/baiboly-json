{
    "1": {
        "1": "Zavatra nahariharin\u2019i Jesosy Kristy, sady nomen\u2019Andriamanitra azy, mba hampisehoany amin\u2019ny mpanompony ny zavatra hitranga tsy ho ela. Ary nirahin\u2019i Jesosy ny anjeliny, ka tamin\u2019ny alalan\u2019izy io no nanehoany izany tamin\u2019i Jaona mpanompony, tamin\u2019ny alalan\u2019ny famantarana.",
        "2": "I Jaona kosa dia vavolombelona nanambara ny teny nomen\u2019Andriamanitra sy ny fanambarana nataon\u2019i Jesosy Kristy, dia ny zava-drehetra hitany.",
        "3": "Sambatra izay mamaky mafy sy mihaino ny tenin\u2019ity faminaniana ity ka mitandrina izay voasoratra ato anatiny, fa antomotra ny fotoana voatondro.",
        "4": "Izaho Jaona dia manoratra ho an\u2019ny fiangonana fito any amin\u2019ny faritr\u2019i Azia: Ho aminareo anie ny hatsaram-panahy tsy manam-paharoa sy ny fiadanana avy amin\u2019\u201cIlay ankehitriny sy taloha ary ho avy\u201d, sy avy amin\u2019ny fanahy fito eo anoloan\u2019ny seza fiandrianany,",
        "5": "ary avy amin\u2019i Jesosy Kristy, \u201cilay Vavolombelona Mendri-pitokisana\u201d, \u201cilay lahimatoa amin\u2019ny maty\u201d, ary \u201cilay Mpitondra ny mpanjakan\u2019ny tany!\u201d Ho an\u2019ilay tia antsika sy namaha antsika ho afaka amin\u2019ny fahotantsika, tamin\u2019ny alalan\u2019ny rany,",
        "6": "ary nanao antsika ho fanjakana sy mpisorona ho an\u2019Andriamanitra Rainy, eny, ho azy mandrakizay anie ny voninahitra sy ny hery! Amena.",
        "7": "Ho avy izy, eny amin\u2019ny rahona. Ary hahita azy ny maso rehetra sy ireo nandefona azy. Ary hikapo-tratra noho ny alahelo ireo foko rehetra eto an-tany noho ny aminy. Eny, Amena.",
        "8": "\u201cIzaho no Alfa sy Omega\u201d, * hoy i Jehovah Andriamanitra, \u201cIlay ankehitriny sy taloha ary ho avy, ilay Mahery Indrindra.\u201d",
        "9": "Izaho Jaona rahalahinareo izay miombona fahoriana sy fanjakana ary fiaretana aminareo, amin\u2019ny maha mpanara-dia an\u2019i Jesosy ahy, dia teto amin\u2019ny nosy antsoina hoe Patmo, satria niresaka ny amin\u2019Andriamanitra aho sady vavolombelona nanambara an\u2019i Jesosy.",
        "10": "Tonga tamin\u2019ny andron\u2019ny Tompo teo ambany herin\u2019ny fanahy masina aho, ary nandre feo mafy toy ny an\u2019ny trompetra avy tao andamosiko,",
        "11": "nanao hoe: \u201cIzay hitanao dia soraty eo amin\u2019ny horonam-boky ka alefaso any amin\u2019ny fiangonana fito, dia atsy Efesosy sy Smyrna sy Pergamosy sy Tyatira sy Sardisy sy Filadelfia ary Laodikia.\u201d",
        "12": "Ary nitodika hijery an\u2019ilay niteny tamiko aho. Koa rehefa nitodika aho, dia nahita fitoeran-jiro volamena fito,",
        "13": "ary teo afovoan\u2019ireo fitoeran-jiro dia nisy tahaka ny zanak\u2019olona nanao akanjo lava hatreny an-tongony sady nanao fehikibo volamena teo amin\u2019ny tratrany.",
        "14": "Ary fotsy mangatsakatsaka * tahaka ny volonondry fotsy ny volon-dohany, ary ny masony tahaka ny lelafo,",
        "15": "ary ny tongony tahaka ny varahina voadio izay mamirapiratra ao anaty lafaoro, ary ny feony tahaka ny feon\u2019ny rano be.",
        "16": "Ary nisy kintana fito teny an-tanany havanana, ary nisy sabatra roa lela izay sady maranitra no lava nivoaka avy tamin\u2019ny vavany, ary ny tarehiny tahaka ny masoandro mamirapiratra amin\u2019ny heriny rehetra.",
        "17": "Koa nony nahita azy aho, dia nikarapoka toy ny maty teo an-tongony. Ary nametraka ny tanany havanana tamiko izy sady niteny hoe: \u201cAza matahotra. Izaho ilay Voalohany sy Farany,",
        "18": "sy ilay velona. Efa maty aho, nefa velona mandrakizay mandrakizay, sady manana ny lakilen\u2019ny fahafatesana sy ny Fasana. *",
        "19": "Koa soraty ny zavatra efa hitanao sy ny zavatra ankehitriny ary ny zavatra hitranga aorian\u2019izany.",
        "20": "Ary izao ilay zava-miafina masina momba ny kintana fito izay efa hitanao teo an-tanako havanana sy ny fitoeran-jiro volamena fito: Tsy inona ny kintana fito fa ny anjelin\u2019ny fiangonana fito, ary ny fitoeran-jiro fito dia fiangonana fito."
    },
    "2": {
        "1": "\u201cAry soraty izao ho an\u2019ny anjelin\u2019ny fiangonana atsy Efesosy: Izao no lazain\u2019ilay mihazona ny kintana fito eo an-tanany havanana sy mandeha eo afovoan\u2019ny fitoeran-jiro volamena fito:",
        "2": "\u2018Fantatro izay ataonao sy ny fisasaranao ary ny fiaretanao, ary fantatro fa tsy mahatanty mahita olon-dratsy eo anivonao ianao, ary nozahanao toetra ireo mihambo ho apostoly nefa tsy izy, ka hitanao fa mpandainga.",
        "3": "Miaritra koa ianao, eny, efa niaritra ny mafy noho ny anarako, nefa tsy reraka.",
        "4": "Na izany aza, dia izao no anomezako tsiny anao: Navelanao ho lefy ilay fitiavanao voalohany.",
        "5": "\u201c\u2018Koa tsarovy izay nisy anao fony ianao mbola tsy lavo, dia mibebaha ka ataovy izay nataonao taloha. Fa raha tsy izany, dia ho avy aminao aho ka hanaisotra ny fitoeran-jironao hiala amin\u2019ny toerany, raha tsy hoe mibebaka angaha ianao.",
        "6": "Na izany aza anefa, dia halanao izay ataon\u2019ny sektan\u2019i Nikoleo, ary halako koa izany.",
        "7": "Izay manan-tsofina, aoka izy hihaino izay lazain\u2019ny fanahy amin\u2019ny fiangonana hoe: Izay mandresy dia havelako hihinana amin\u2019ny hazon\u2019aina, izay ao amin\u2019ny paradisan\u2019Andriamanitra.\u2019",
        "8": "\u201cAry soraty izao ho an\u2019ny anjelin\u2019ny fiangonana atsy Smyrna: Izao no lazain\u2019ilay \u2018Voalohany sy Farany\u2019, izay efa maty nefa velona indray:",
        "9": "\u2018Fantatro ny fahorianao sy ny fahantranao, nefa manankarena ianao. Fantatro koa ny fanevatevan\u2019ireo mihambo ho Jiosy nefa tsy izy, fa synagogan\u2019i Satana.",
        "10": "Aza matahotra an\u2019izay fijaliana efa hiaretanao. Fa tsy hitsahatra hanao ny sasany aminareo any am-ponja ny Devoly. Amin\u2019izay dia hozahan-toetra tanteraka ianareo, ary hiharam-pahoriana folo andro. Aoka ianao tsy hivadika mandra-pahafatinao, dia homeko anao ny satroboninahitry ny fiainana.",
        "11": "Izay manan-tsofina, aoka izy hihaino izay lazain\u2019ny fanahy amin\u2019ny fiangonana hoe: Izay mandresy dia tsy ho azon\u2019ny fahafatesana faharoa mihitsy.\u2019",
        "12": "\u201cAry soraty izao ho an\u2019ny anjelin\u2019ny fiangonana atsy Pergamosy: Izao no lazain\u2019ilay manana sabatra roa lela izay sady lava no maranitra:",
        "13": "\u2018Fantatro hoe aiza no misy anao, dia ao amin\u2019izay misy ny seza fiandrianan\u2019i Satana. Mifikitra amin\u2019ny anarako foana anefa ianao, ary tsy nolavinao ny finoanao ahy, na dia tamin\u2019ny andron\u2019i Antipasy aza, dia ilay vavolombeloko tsy nivadika, izay novonoina teo aminareo, eo amin\u2019izay onenan\u2019i Satana.",
        "14": "\u201c\u2018Misy zavatra vitsivitsy hitako aminao anefa: Ao aminao ireo mitana mafy ny fampianaran\u2019i Balama, izay nampianatra an\u2019i Balaka hitaona ny zanak\u2019Israely hanota, ka hihinana zavatra natao sorona ho an\u2019ny sampy sy hijangajanga.",
        "15": "Ao aminao koa ireo mitana mafy toy izany ny fampianaran\u2019ny sektan\u2019i Nikoleo.",
        "16": "Koa mibebaha, fa raha tsy izany, dia ho avy aminao haingana aho ka hiady amin\u2019izy ireo ary hamely azy amin\u2019ilay sabatra lava lela avy amin\u2019ny vavako.",
        "17": "\u201c\u2018Izay manan-tsofina, aoka izy hihaino izay lazain\u2019ny fanahy amin\u2019ny fiangonana hoe: Izay mandresy dia homeko amin\u2019ny mana nafenina sady homeko vatokilonjy fotsy. Ary eo amin\u2019ilay vatokilonjy dia misy anaram-baovao voasoratra izay tsy misy mahafantatra afa-tsy ilay mahazo azy ihany.\u2019",
        "18": "\u201cAry soraty izao ho an\u2019ny anjelin\u2019ny fiangonana atsy Tyatira: Izao no lazain\u2019ny Zanak\u2019Andriamanitra, izay manana maso tahaka ny lelafo, sy tongotra tahaka ny varahina voadio:",
        "19": "\u2018Fantatro izay ataonao sy ny fitiavanao sy ny finoanao sy ny fanompoanao ary ny fiaretanao, ary fantatro fa be kokoa noho ny tany aloha ny nataonao tat\u1ef3 aoriana.",
        "20": "\u201c\u2018Na izany aza, dia izao no anomezako tsiny anao: Leferinao ilay vehivavy Jezebela, izay mihambo ho mpaminanivavy sady mampianatra sy mamitaka ny mpanompoko hijangajanga sy hihinana zavatra atao sorona ho an\u2019ny sampy.",
        "21": "Ary nomeko fotoana hibebahana izy, nefa tsy te hibebaka amin\u2019ny fijangajangany.",
        "22": "Hataoko marary mafy eo am-pandriana izy, ary izay mijangajanga * aminy dia hatsipiko ao amin\u2019ny fahoriana lehibe, raha tsy hoe mibebaka amin\u2019izay namitahan-dravehivavy azy angaha izy ireo.",
        "23": "Ary hovonoiko amin\u2019ny aretina mahafaty ny zana-dravehivavy, ka ho fantatry ny fiangonana rehetra fa izaho no mandinika ny voa sy ny fo, ary hamaly anareo tsirairay araka izay ataonareo avy.",
        "24": "\u201c\u2018Ho an\u2019izay sisa aminareo any Tyatira, eny, izay rehetra tsy manaraka izany fampianarana izany ka tsy mahafantatra an\u2019ilay antsoin\u2019ny olona hoe \u201czava-dalin\u2019i Satana\u201d, dia izao no lazaiko: Tsy manampy enta-mavesatra aminareo intsony aho.",
        "25": "Tano mafy anefa izay efa anananareo, mandra-piaviko.",
        "26": "Ary izay mandresy ka manatanteraka ny asako hatramin\u2019ny farany, dia homeko fahefana amin\u2019ireo firenena.",
        "27": "Ary hifehy * ny olona amin\u2019ny tehim-by izy, dia ho potipotika toy ny vilany tanimanga ireny. Eny, homeko fahefana izy, tahaka izay noraisiko avy tamin\u2019ny Raiko.",
        "28": "Ary homeko azy ny kintan\u2019ny maraina.",
        "29": "Izay manan-tsofina, aoka izy hihaino izay lazain\u2019ny fanahy amin\u2019ireo fiangonana.\u2019"
    },
    "3": {
        "1": "\u201cAry soraty izao ho an\u2019ny anjelin\u2019ny fiangonana atsy Sardisy: Izao no lazain\u2019ilay manana ny fanahy fiton\u2019Andriamanitra sy ny kintana fito: \u2018Fantatro izay ataonao, fa malaza ho velona ianao, nefa maty.",
        "2": "Miambena, ka ampaherezo izay sisa tavela efa nadiva ho faty, satria hitako fa izay ataonao dia tsy vitanao hatramin\u2019ny farany, eo imason\u2019Andriamanitro.",
        "3": "Koa tadidio tsara foana izay efa noraisinao sy efa renao, ary tano hatrany izany, ka mibebaha. Fa raha tsy mifoha ianao, dia ho avy toy ny mpangalatra aho, ary tsy ho fantatrao mihitsy izay ora hahatongavako eo aminao.",
        "4": "\u201c\u2018Misy olona vitsivitsy anefa ao aminao, ao Sardisy, tsy nandoto ny akanjony ivelany, ka hiara-mandeha amiko manao akanjo fotsy, satria mendrika.",
        "5": "Izay mandresy \u00e0ry dia hampanaovina akanjo ivelany fotsy. Ary tsy hamono ny anarany ao amin\u2019ny bokin\u2019ny fiainana mihitsy aho, fa hanaiky ny anarany eo anatrehan\u2019ny Raiko sy eo anatrehan\u2019ny anjeliny.",
        "6": "Izay manan-tsofina, aoka izy hihaino izay lazain\u2019ny fanahy amin\u2019ny fiangonana.\u2019",
        "7": "\u201cAry soraty izao ho an\u2019ny anjelin\u2019ny fiangonana atsy Filadelfia: Izao no lazain\u2019ilay masina, ilay marina, ilay manana ny lakilen\u2019i Davida, ilay manokatra ka tsy hisy hanidy izany ary manidy ka tsy misy manokatra izany:",
        "8": "\u2018Fantatro izay ataonao\u2014ary efa nasiako varavarana misokatra eo anoloanao, izay tsy azon\u2019iza na iza hidiana\u2014eny, fantatro fa mba manana hery kely ihany ianao, ary efa nitana ny teniko ka tsy nivadika tamin\u2019ny anarako.",
        "9": "Ireo avy amin\u2019ny synagogan\u2019i Satana izay mihambo ho Jiosy nefa tsy izy, fa mandainga, dia hatolotro ka hasaiko ho tonga hiankohoka eo anoloan\u2019ny tongotrao, ary hampahafantariko azy fa efa tia anao aho.",
        "10": "Koa satria nitana ny teny momba ny fiaretako ianao, dia hiaro anao koa aho amin\u2019ny ora fitsapana izay ho tonga eran\u2019ny tany onenana, mba hitsapana an\u2019izay monina ambonin\u2019ny tany.",
        "11": "Ho avy haingana aho. Tano mafy foana izay anananao, mba tsy hisy haka ny satroboninahitrao.",
        "12": "\u201c\u2018Izay mandresy, dia hataoko andry ao amin\u2019ny tempolin\u2019Andriamanitro, ary tsy hiala ao intsony mihitsy izy. Ary hosoratako eo aminy ny anaran\u2019Andriamanitro sy ny anaran\u2019ny tan\u00e0nan\u2019Andriamanitro, dia i Jerosalema vaovao izay midina avy any an-danitra avy any amin\u2019Andriamanitro, ary hosoratako eo koa ilay anarako vaovao.",
        "13": "Izay manan-tsofina, aoka izy hihaino izay lazain\u2019ny fanahy amin\u2019ny fiangonana.\u2019",
        "14": "\u201cAry soraty izao ho an\u2019ny anjelin\u2019ny fiangonana atsy Laodikia: Izao no lazain\u2019ny Amena, ilay vavolombelona mendri-pitokisana sy marina, ilay fiandohan\u2019ny zavatra noforonin\u2019Andriamanitra:",
        "15": "\u2018Fantatro izay ataonao, fa tsy mangatsiaka na mafana ianao. Enga anie ianao mba hangatsiaka na hafana!",
        "16": "Koa satria matimaty ianao ary sady tsy mafana no tsy mangatsiaka, dia haloan\u2019ny vavako tsy ho ela ianao.",
        "17": "Fa hoy ianao: \u201cManankarena aho ary efa nahazo harena ka tsy mila na inona na inona intsony.\u201d Tsy fantatrao anefa fa ory sy mampalahelo sy mahantra sy jamba ary mitanjaka ianao.",
        "18": "Koa manoro hevitra anao aho mba hividy amiko volamena voadio tamin\u2019ny afo mba hanan-karena ianao, sy hividy akanjo ivelany fotsy mba hitafy ianao ka tsy hiseho ny fitanjahanao mahamenatra, ary hividy fanafody maso hikosehana ny masonao mba hahitanao.",
        "19": "\u201c\u2018Izay rehetra iraiketan\u2019ny foko no anariko sy faiziko. Koa aoka ianao hafana fo sy hibebaka.",
        "20": "Efa mijoro eo am-baravarana aho ka mandond\u00f2na. Raha misy mandre ny feoko ka manokatra ny varavarana, dia hiditra ao an-tranony aho ka hiara-misakafo hariva aminy, ary izy hiara-mihinana amiko.",
        "21": "Izay mandresy dia havelako hiara-mipetraka amiko eo amin\u2019ny seza fiandrianako, tahaka ny nandreseko ka niarahako nipetraka tamin\u2019ny Raiko teo amin\u2019ny seza fiandrianany.",
        "22": "Izay manan-tsofina, aoka izy hihaino izay lazain\u2019ny fanahy amin\u2019ny fiangonana.\u2019\u201d"
    },
    "4": {
        "1": "Taorian\u2019izany, dia nahita aho, ary nisy varavarana nisokatra tany an-danitra. Toy ny an\u2019ny trompetra ny feo voalohany reko, izay niteny tamiko hoe: \u201cMiakara at\u1ef3, dia hasehoko anao izay zavatra hitranga.\u201d",
        "2": "Taorian\u2019izany avy hatrany, dia nanjary teo ambany herin\u2019ny fanahy aho: Ary nisy seza fiandrianana teo amin\u2019ny toerany tany an-danitra, ary nisy nipetraka teo amboniny.",
        "3": "Tahaka ny vato jaspa sy vatosoa mena no fahitana an\u2019ilay mipetraka, ary manodidina an\u2019ilay seza fiandrianana dia nisy avana izay hoatran\u2019ny emeraoda no fahitana azy.",
        "4": "Nisy seza fiandrianana efatra amby roapolo koa nanodidina an\u2019ilay seza fiandrianana, ary teo ambonin\u2019ireo seza fiandrianana ireo dia hitako fa nisy anti-panahy efatra amby roapolo nipetraka, nanao akanjo ivelany fotsy sady nisatroka satroboninahitra volamena.",
        "5": "Ary nisy tselatra sy feo ary kotroka nivoaka avy teo amin\u2019ilay seza fiandrianana, ary nisy jiro fito nirehitra teo anoloan\u2019ilay seza fiandrianana. Tsy inona ireo jiro ireo fa ny fanahy fiton\u2019Andriamanitra.",
        "6": "Ary nisy toa ranomasina tahaka ny fitaratra sady tahaka ny kristaly, teo anoloan\u2019ilay seza fiandrianana. Teo afovoan\u2019ilay seza fiandrianana sy nanodidina azy dia nisy zavamananaina efatra izay feno maso ny aloha sy aoriana.",
        "7": "Ary ny zavamananaina voalohany dia tahaka ny liona, ary ny zavamananaina faharoa dia tahaka ny vantotr\u2019ombilahy, ary ny zavamananaina fahatelo dia nanan-tarehy toy ny an\u2019ny olona, ary ny zavamananaina fahefatra dia tahaka ny voromahery manidina.",
        "8": "Samy nanana elatra enina avy ireo zavamananaina efatra, ary feno maso nanerana ny elany sy tao ambany elany. Tsy nitsahatra niteny izy ireo, na andro na alina, hoe: \u201cMasina, masina, masina i Jehovah Andriamanitra, ilay Mahery Indrindra, ilay taloha sy ankehitriny ary ho avy.\u201d",
        "9": "Ary ireo zavamananaina dia nanome voninahitra sy haja ary fisaorana ho an\u2019Ilay nipetraka teo ambonin\u2019ny seza fiandrianana, dia Ilay velona mandrakizay mandrakizay. Isaky ny nanao izany izy ireo,",
        "10": "dia niankohoka teo anatrehan\u2019Ilay nipetraka teo ambonin\u2019ny seza fiandrianana ny anti-panahy efatra amby roapolo, ka nivavaka tamin\u2019Ilay velona mandrakizay mandrakizay, ary nanipy ny satroboninahiny teo anoloan\u2019ny seza fiandrianana, sady niteny hoe:",
        "11": "\u201cMendrika handray ny voninahitra sy ny haja ary ny hery ianao, Jehovah \u00f4, eny, ry Andriamanitray \u00f4, satria namorona ny zava-drehetra ianao, ary noho ny sitraponao no nampisy sy namoronana azy ireny.\u201d"
    },
    "5": {
        "1": "Ary hitako fa nisy horonam-boky voasoratra ambadika sy ambadika sady voahidy mafy tamin\u2019ny tombo-kase fito, teo an-tanana havanan\u2019Ilay nipetraka teo ambonin\u2019ny seza fiandrianana.",
        "2": "Ary hitako fa nisy anjely mahery niantsoantso mafy hoe: \u201cIza no mendrika hanokatra ny horonam-boky ka hamaha ny tombo-kaseny?\u201d",
        "3": "Fa tsy nisy na iray aza tany an-danitra na teto an-tany na tany ambanin\u2019ny tany afaka nanokatra ilay horonam-boky na nijery ny tao anatiny.",
        "4": "Koa nitomany mafy aho satria tsy hita izay mendrika hanokatra ilay horonam-boky na hijery ny ao anatiny.",
        "5": "Hoy anefa ny iray tamin\u2019ny anti-panahy tamiko: \u201cAza mitomany intsony. Ny Liona avy amin\u2019ny fokon\u2019i Joda, ny fakan\u2019i Davida, dia efa nandresy ka ho afaka hanokatra ilay horonam-boky sy ny tombo-kaseny fito.\u201d",
        "6": "Ary hitako fa nisy zanak\u2019ondry nijoro teo akaikin\u2019ny seza fiandrianana sy teo afovoan\u2019ny zavamananaina efatra sy ny anti-panahy. Toy ny efa novonoina ho faty ilay zanak\u2019ondry, izay manana tandroka fito sy maso fito. Tsy inona ireo maso ireo fa ny fanahy fiton\u2019Andriamanitra irahina maneran-tany.",
        "7": "Koa nandeha ilay zanak\u2019ondry, ka nalainy avy hatrany ilay horonam-boky teny an-tanana havanan\u2019Ilay nipetraka teo ambonin\u2019ny seza fiandrianana.",
        "8": "Ary rehefa noraisin\u2019ny Zanak\u2019ondry ilay horonam-boky, dia niankohoka teo anatrehany ny zavamananaina efatra sy ny anti-panahy efatra amby roapolo, izay samy nanana harpa sy vilia volamena feno emboka manitra. Tsy inona ilay emboka manitra fa ny vavaky ny olona masina.",
        "9": "Ary nihira hira vaovao izy ireo, nanao hoe: \u201cMendrika handray ny horonam-boky sy hamaha ny tombo-kaseny ianao, satria efa novonoina ho faty, ary ny ranao no nividiananao ho an\u2019Andriamanitra, olona avy tamin\u2019ny foko sy fiteny sy vahoaka ary firenena rehetra.",
        "10": "Ary nataonao fanjakana sy mpisorona ho an\u2019Andriamanitsika ireo, ka ho mpanjaka hitondra ny tany.\u201d",
        "11": "Ary nahita aho, ary reko ny feon\u2019ny anjely maro nanodidina an\u2019ilay seza fiandrianana sy ny zavamananaina ary ny anti-panahy. Ary niisa alinalina sy arivoarivo izy ireo,",
        "12": "nanao tamin\u2019ny feo mafy hoe: \u201cMendrika handray fahefana sy harena sy fahendrena sy hery sy haja sy voninahitra ary fisaorana ny Zanak\u2019ondry, izay efa novonoina ho faty.\u201d",
        "13": "Ary ny zavaboary rehetra tany an-danitra sy teto an-tany sy tany ambanin\u2019ny tany ary tany an-dranomasina, sy ny zava-drehetra tao aminy, dia reko nilaza hoe: \u201cHo an\u2019Ilay mipetraka eo ambonin\u2019ny seza fiandrianana sy ho an\u2019ny Zanak\u2019ondry anie ny fisaorana sy ny haja sy ny voninahitra ary ny hery mandrakizay mandrakizay!\u201d",
        "14": "Ary hoy ihany ireo zavamananaina efatra: \u201cAmena!\u201d Dia niankohoka sy nivavaka ny anti-panahy."
    },
    "6": {
        "1": "Ary nahita aho rehefa novahan\u2019ny Zanak\u2019ondry ny iray tamin\u2019ny tombo-kase fito, ary reko ny iray tamin\u2019ny zavamananaina efatra nanao hoe: \u201cAvia!\u201d Ary ny feony dia toy ny kotroka.",
        "2": "Ary nahita aho fa iny nisy soavaly fotsy. Nanana tsip\u00ecka ilay nitaingina azy, ary nomena satroboninahitra. Ary nivoaka handresy sy hamita ny fandreseny izy.",
        "3": "Rehefa novahany ny tombo-kase faharoa, dia reko ny zavamananaina faharoa niteny hoe: \u201cAvia!\u201d",
        "4": "Ary nisy soavaly hafa nivoaka, dia soavaly mena toy ny afo. Ary ilay nitaingina azy dia navela hanaisotra ny fandriampahalemana amin\u2019ny tany mba hifandripahan\u2019ny olona, ary nomena sabatra lehibe izy.",
        "5": "Rehefa novahany ny tombo-kase fahatelo, dia reko ny zavamananaina fahatelo niteny hoe: \u201cAvia!\u201d Ary nahita aho fa iny nisy soavaly mainty, ary nanana mizana teny an-tanany ilay nitaingina azy.",
        "6": "Ary nisy feo reko, toy ny hoe teo afovoan\u2019ny zavamananaina efatra, nanao hoe: \u201cDenaria iray ny vidin\u2019ny varimbazaha iray kilao, ary denaria iray ny vary orza telo kilao, ary aza manimba ny menak\u2019oliva sy ny divay.\u201d",
        "7": "Rehefa novahany ny tombo-kase fahefatra, dia reko ny feon\u2019ny zavamananaina fahefatra nanao hoe: \u201cAvia!\u201d",
        "8": "Ary nahita aho fa iny nisy soavaly hatsatra. Nantsoina hoe Fahafatesana ilay nitaingina azy, ary nanaraka azy akaiky ny Fasana. * Dia nomena fahefana tamin\u2019ny ampahefatry ny tany ireo mba hamono amin\u2019ny sabatra lava lela sy ny mosary sy ny aretina mahafaty ary ny bibidia eto an-tany.",
        "9": "Rehefa novahany ny tombo-kase fahadimy, dia hitako teo ambany alitara ny ran\u2019ireo * novonoina tamin-kabibiana noho ny tenin\u2019Andriamanitra sy noho ny asa fitoriana nataony.",
        "10": "Dia niantsoantso mafy izy ireo hoe: \u201cRy Tompo Fara Tampony, izay masina sy marina \u00f4, rahoviana ianao vao hitsara sy hamaly ny ranay amin\u2019izay monina eny ambonin\u2019ny tany?\u201d",
        "11": "Ary samy nomena akanjo fotsy lava izy ireo, ka nilazana mba hiandry kely aloha, mandra-pahafenon\u2019ny isan\u2019ireo mpiara-manompo aminy sy ireo rahalahiny, izay nadiva hovonoina tahaka azy ireo koa.",
        "12": "Ary nijery aho rehefa novahany ny tombo-kase fahenina, ary nisy horohoron-tany lehibe. Ary lasa mainty tahaka ny lamba gony volom-biby ny masoandro, ary lasa mena tahaka ny ra ny volana manontolo.",
        "13": "Ary niraraka tamin\u2019ny tany ny kintan\u2019ny lanitra, toy ny aviavy manintsana ny voany manta rehefa hozongozonin\u2019ny rivotra mahery.",
        "14": "Ary niala tahaka ny horonam-boky ahorona ny lanitra, ary nesorina tamin\u2019ny toerany ny tendrombohitra sy ny nosy rehetra.",
        "15": "Ary ny mpanjakan\u2019ny tany sy ny manam-pahefana ambony sy ny miaramila manamboninahitra sy ny manankarena sy ny mahery sy ny mpanompo rehetra ary ny olona afaka rehetra dia niafina tany anaty lava-bato sy tany amin\u2019ny vatolampy teny an-tendrombohitra.",
        "16": "Ary nilaza tsy an-kijanona tamin\u2019ny tendrombohitra sy ny vatolampy izy ireo hoe: \u201cMianjer\u00e0 aminay, ka afeno izahay mba tsy ho hitan\u2019Ilay mipetraka eo ambonin\u2019ny seza fiandrianana sy mba tsy hiharan\u2019ny fahatezeran\u2019ny Zanak\u2019ondry.",
        "17": "Fa tonga ny andro lehiben\u2019ny fahatezeran\u2019izy ireo, ka iza no mahajoro?\u201d"
    },
    "7": {
        "1": "Taorian\u2019izany, dia hitako fa nisy anjely efatra nijoro teo amin\u2019ny vazan-tany efatra. Nihazona mafy ny rivotra efatry ny tany izy ireo, mba tsy hisy rivotra hitsoka amin\u2019ny tany na amin\u2019ny ranomasina na amin\u2019ny hazo.",
        "2": "Ary hitako fa nisy anjely iray hafa koa niakatra avy any amin\u2019ny fiposahan\u2019ny masoandro, nanana tombo-kasen\u2019ilay Andriamanitra velona. Niantsoantso mafy tamin\u2019ireo anjely efatra navela hanimba ny tany sy ny ranomasina izy,",
        "3": "nanao hoe: \u201cAza manimba ny tany na ny ranomasina na ny hazo, mandra-panisinay tombo-kase eo amin\u2019ny handrin\u2019ny mpanompon\u2019Andriamanitsika.\u201d",
        "4": "Ary reko ny isan\u2019ireo voaisy tombo-kase, dia efatra arivo sy efatra alina sy iray hetsy, voaisy tombo-kase avy tamin\u2019ny foko rehetran\u2019ny zanak\u2019Israely:",
        "5": "Avy tamin\u2019ny fokon\u2019i Joda dia roa arivo sy iray alina no voaisy tombo-kase; avy tamin\u2019ny fokon\u2019i Robena roa arivo sy iray alina; avy tamin\u2019ny fokon\u2019i Gada roa arivo sy iray alina;",
        "6": "avy tamin\u2019ny fokon\u2019i Asera roa arivo sy iray alina; avy tamin\u2019ny fokon\u2019i Naftaly roa arivo sy iray alina; avy tamin\u2019ny fokon\u2019i Manase roa arivo sy iray alina;",
        "7": "avy tamin\u2019ny fokon\u2019i Simeona roa arivo sy iray alina; avy tamin\u2019ny fokon\u2019i Levy roa arivo sy iray alina; avy tamin\u2019ny fokon\u2019i Isakara roa arivo sy iray alina;",
        "8": "avy tamin\u2019ny fokon\u2019i Zebolona roa arivo sy iray alina; avy tamin\u2019ny fokon\u2019i Josefa roa arivo sy iray alina; avy tamin\u2019ny fokon\u2019i Benjamina dia roa arivo sy iray alina no voaisy tombo-kase.",
        "9": "Taorian\u2019izany, dia nahita aho, ary nisy vahoaka be tsy tambo isaina, avy tamin\u2019ny firenena sy foko sy vahoaka ary fiteny rehetra, nitsangana teo anoloan\u2019ny seza fiandrianana sy teo anatrehan\u2019ny Zanak\u2019ondry, nanao akanjo fotsy lava, ary nisy sampana palmie teny an-tanany.",
        "10": "Niantsoantso mafy tsy an-kijanona izy ireo, nanao hoe: \u201cNy famonjena dia azontsika avy amin\u2019Andriamanitsika, izay mipetraka eo ambonin\u2019ny seza fiandrianana, sy avy amin\u2019ny Zanak\u2019ondry.\u201d",
        "11": "Ary ny anjely rehetra dia nijoro nanodidina ny seza fiandrianana sy ny anti-panahy ary ny zavamananaina efatra, ka niankohoka teo anoloan\u2019ny seza fiandrianana sady nivavaka tamin\u2019Andriamanitra,",
        "12": "nanao hoe: \u201cAmena! Ho an\u2019Andriamanitsika mandrakizay mandrakizay anie ny dera sy ny voninahitra sy ny fahendrena sy ny fisaorana sy ny haja sy ny hery ary ny tanjaka! Amena.\u201d",
        "13": "Koa hoy ny anti-panahy iray tamiko: \u201cIza moa ireo manao akanjo fotsy lava ireo, ary avy aiza izy ireo?\u201d",
        "14": "Koa namaly azy avy hatrany aho hoe: \u201cIanao no mahalala, tompoko.\u201d Ary hoy izy tamiko: \u201cIreo no avy tamin\u2019ny fahoriana lehibe, ary ny akanjony nosasany sy nofotsiany tamin\u2019ny ran\u2019ny Zanak\u2019ondry.",
        "15": "Izany no antony ijoroany eo anoloan\u2019ny seza fiandrianan\u2019Andriamanitra. Ary manao fanompoana masina ho azy andro aman\u2019alina ao amin\u2019ny tempoliny izy ireo. Ary Ilay mipetraka eo ambonin\u2019ny seza fiandrianana dia hamelatra ny tranolainy eo ambonin\u2019izy ireo.",
        "16": "Tsy ho noana na hangetaheta intsony ireo, ary tsy hamely azy ny masoandro na ny hafanana mandoro,",
        "17": "satria ny Zanak\u2019ondry, izay eo akaikin\u2019ny seza fiandrianana, dia hiandry azy ireo toy ny ataon\u2019ny mpiandry ondry, ka hitarika azy ho any amin\u2019ny loharanon\u2019ny ranon\u2019aina. Ary hofafan\u2019Andriamanitra ny ranomaso rehetra amin\u2019ny masony.\u201d"
    },
    "8": {
        "1": "Rehefa novahany ny tombo-kase fahafito, dia nisy fanginana antsasak\u2019adiny teo ho eo tany an-danitra.",
        "2": "Ary hitako ireo anjely fito nijoro teo anatrehan\u2019Andriamanitra, ary nomena trompetra fito izy ireo.",
        "3": "Nisy anjely hafa iray koa tonga nijoro teo akaikin\u2019ny alitara, sady nanana fitaovana volamena fandoroana emboka manitra. Nomena emboka manitra be dia be izy mba hatolony teo ambonin\u2019ilay alitara volamena teo anoloan\u2019ny seza fiandrianana, tamin\u2019ny fotoana nandrenesana ny vavaky ny olona masina.",
        "4": "Dia niakatra avy teo an-tanan\u2019ilay anjely ho eo anatrehan\u2019Andriamanitra ny setroky ny emboka manitra mbamin\u2019ny vavaky ny olona masina.",
        "5": "Noraisin\u2019ilay anjely avy hatrany anefa ilay fitaovana fandoroana emboka manitra, ka nofenoiny afo avy teo amin\u2019ny alitara. Ary natsipiny mafy tamin\u2019ny tany ilay afo, dia nisy kotroka sy feo sy tselatra ary horohoron-tany.",
        "6": "Ary ny anjely fito izay nanana ny trompetra fito dia niomana hitsoka.",
        "7": "Ary nitsoka ny trompetrany ny voalohany, dia nisy havandra sy afo izay samy niharo ra, ary natsipy mafy tamin\u2019ny tany ilay afo. Ary may ny ampahatelon\u2019ny tany, ary may ny ampahatelon\u2019ny hazo, ary may avokoa ny ahi-maitso rehetra.",
        "8": "Ary nitsoka ny trompetrany ny anjely faharoa, dia nisy toa tendrombohitra lehibe nirehitra afo natsipy mafy tany an-dranomasina. Dia lasa ra ny ampahatelon\u2019ny ranomasina,",
        "9": "ary maty ny ampahatelon\u2019ny zavamananaina * tao an-dranomasina, ary rendrika ny ampahatelon\u2019ny sambo.",
        "10": "Ary nitsoka ny trompetrany ny anjely fahatelo, dia nisy kintana lehibe latsaka avy any an-danitra, dia kintana nirehitra tahaka ny jiro. Ary latsaka tamin\u2019ny ampahatelon\u2019ny renirano sy tamin\u2019ny loharano izany.",
        "11": "Ary natao hoe Zavamaniry Mangidy ny anaran\u2019ilay kintana. Ary nanjary nangidy ny ampahatelon\u2019ny rano, ka maro ny olona matin\u2019ny rano, satria natao nangidy izany.",
        "12": "Ary nitsoka ny trompetrany ny anjely fahefatra, dia voa ny ampahatelon\u2019ny masoandro sy ny ampahatelon\u2019ny volana ary ny ampahatelon\u2019ny kintana, mba ho maizina ny ampahatelon\u2019ireny ka tsy hahazo hazavana ny ampahatelon\u2019ny andro, ary ho toy izany koa ny alina.",
        "13": "Ary nahita aho, ary nahare voromahery nanidina teny afovoan\u2019ny lanitra, niantsoantso mafy hoe: \u201cLoza, loza, loza ho an\u2019izay monina eny ambonin\u2019ny tany noho ny amin\u2019ny feon\u2019ny trompetra sisa efa hotsofin\u2019ny anjely telo!\u201d"
    },
    "9": {
        "1": "Ary nitsoka ny trompetrany ny anjely fahadimy. Ary hitako fa nisy kintana avy any an-danitra nilatsaka tet\u1ef3 an-tany, ary nomena azy io ny lakilen\u2019ny lavaka mangitsokitsoka.",
        "2": "Dia nosokafany ilay lavaka mangitsokitsoka, ka nisy setroka nivoaka avy tao, toy ny setroky ny lafaoro lehibe, ary nanamaizina ny masoandro sy ny rivotra ny setrok\u2019ilay lavaka.",
        "3": "Ary avy tao amin\u2019ny setroka dia nisy valala nivoaka nankeo amin\u2019ny tany. Ary nomena fahefana ireo valala, toy ny fahefan\u2019ny maingoky ny tany.",
        "4": "Dia nilazana izy ireo mba tsy hanimba ny zavamaniry amin\u2019ny tany na ny ahi-maitso na ny hazo, fa ny olona izay tsy manana ny tombo-kasen\u2019Andriamanitra eo amin\u2019ny handriny ihany.",
        "5": "Ary ireo valala dia tsy navela hahafaty azy ireny, fa ny hampijaly azy dimy volana kosa. Ary ny fampijaliana azy dia toy ny fampijalian\u2019ny maingoka rehefa mamely olona.",
        "6": "Dia hitady fahafatesana ny olona amin\u2019izany andro izany fa tsy hahita mihitsy, ary haniry ho faty izy nefa handositra azy foana ny fahafatesana.",
        "7": "Ary tahaka ny soavaly voaomana ho amin\u2019ny ady no fahitana ireo valala. Nisy toa satroboninahitra hoatran\u2019ny volamena teo amin\u2019ny lohany, ary ny tarehiny dia tahaka ny tarehin\u2019olona,",
        "8": "ary ny volony tahaka ny volom-behivavy, ary ny nifiny tahaka ny an\u2019ny liona,",
        "9": "ary nanana fiarovan-tratra tahaka ny fiarovan-tratra vy izy ireo. Ary ny feon\u2019ny elany dia tahaka ny feon\u2019ny kalesy tarihin-tsoavaly maro mihazakazaka ho amin\u2019ny ady.",
        "10": "Nanan-drambo sy fanindronana toy ny maingoka koa izy ireo, ary tao amin\u2019ny rambony no nisy ny fahefany hampanaintaina ny olona nandritra ny dimy volana.",
        "11": "Nanana mpanjaka izy ireo, dia ny anjelin\u2019ny lavaka mangitsokitsoka: Abadona * no anarany amin\u2019ny teny hebreo, fa Apolyona * kosa amin\u2019ny teny grika.",
        "12": "Lasa ny loza iray. Misy loza roa hafa koa ho avy aorian\u2019izany.",
        "13": "Ary nitsoka ny trompetrany ny anjely fahenina, dia nahare feo avy teo amin\u2019ny tandroky ny alitara volamena izay teo anatrehan\u2019Andriamanitra aho.",
        "14": "Hoy ilay feo tamin\u2019ilay anjely fahenina nanana ny trompetra: \u201cMba vahao ny anjely efatra mifatotra eo amin\u2019i Eofrata, ilay renirano lehibe.\u201d",
        "15": "Dia novahana ireo anjely efatra, izay efa voaomana ho amin\u2019izany ora sy andro sy volana sy taona izany, mba hamono hahafaty ny ampahatelon\u2019ny olona.",
        "16": "Ary roa alina ampitomboina iray alina ny isan\u2019ny miaramila mpitaingin-tsoavaly: Reko ny isany.",
        "17": "Ary toy izao no nahitako ireo soavaly tao amin\u2019ilay fahitana sy izay nitaingina azy: Nanana fiarovan-tratra mena toy ny afo sy manga ary mavo toy ny solifara ireo nitaingina azy, ary ny lohan\u2019ny soavaly dia tahaka ny lohan\u2019ny liona, ary nisy afo sy setroka sy solifara nivoaka avy tamin\u2019ny vavany.",
        "18": "Ireto loza telo ireto no namonoana ho faty ny ampahatelon\u2019ny olona, dia avy tamin\u2019ny afo sy ny setroka ary ny solifara nivoaka avy tamin\u2019ny vavan\u2019ny soavaly.",
        "19": "Fa teo amin\u2019ny vavany sy ny rambony no nisy ny fahefany, satria ny rambony dia toy ny bibilava sady nisy lohany, ary nentiny nampahory izany.",
        "20": "Ny sisa tamin\u2019ny olona tsy matin\u2019ireo loza ireo anefa dia tsy nibebaka tamin\u2019izay nataon\u2019ny tanany, fa mbola nivavaka ihany tamin\u2019ny demonia sy ny sampy volamena sy volafotsy sy varahina sy vato ary hazo, izay tsy afaka mahita na mandre na mandeha.",
        "21": "Ary tsy nibebaka tamin\u2019ny vonoan\u2019olona sy ny filalaovany ody sy ny fijangajangana ary ny halatra nataony izy ireo."
    },
    "10": {
        "1": "Ary hitako fa nisy anjely mahery hafa iray nidina avy any an-danitra, nitafy rahona, sady nisy avana teo amin\u2019ny lohany. Tahaka ny masoandro ny tarehiny, ary tahaka ny andry afo ny tongony,",
        "2": "ary nisy horonam-boky kely nivelatra teny an-tanany. Ary najorony teo ambonin\u2019ny ranomasina ny tongony havanana, fa teo amin\u2019ny tany kosa ny havia,",
        "3": "ary niantsoantso mafy toy ny liona mierona izy. Rehefa niantsoantso izy, dia namoaka feo ny kotroka fito.",
        "4": "Ary rehefa niteny ny kotroka fito, dia saika hanoratra aho, kanjo nahare feo avy any an-danitra nanao hoe: \u201cAsio tombo-kase ny zavatra nolazain\u2019ny kotroka fito, fa aza soratana.\u201d",
        "5": "Ary nanangana ny tanany havanana ho amin\u2019ny lanitra ilay anjely izay hitako nijoro teo ambonin\u2019ny ranomasina sy teo amin\u2019ny tany.",
        "6": "Ary izy nianiana tamin\u2019ny anaran\u2019Ilay velona mandrakizay mandrakizay, izay namorona ny lanitra mbamin\u2019izay ao aminy sy ny tany mbamin\u2019izay ao aminy ary ny ranomasina mbamin\u2019izay ao aminy, ka nanao hoe: \u201cTsy hisy hataka andro intsony,",
        "7": "fa amin\u2019ny andro handrenesana an\u2019ilay anjely fahafito, rehefa hadiva hitsoka trompetra izy, dia ho efa tanteraka hatramin\u2019ny farany tokoa ilay zava-miafina masin\u2019Andriamanitra. Ary io zava-miafina io dia araka ny vaovao tsara nambaran\u2019Andriamanitra tamin\u2019ny mpaminany mpanompony.\u201d",
        "8": "Niteny tamiko indray ilay feo reko avy any an-danitra, nanao hoe: \u201cAndeha raiso ilay horonam-boky mivelatra eny an-tanan\u2019ilay anjely mijoro eo ambonin\u2019ny ranomasina sy eo amin\u2019ny tany.\u201d",
        "9": "Koa nankeny amin\u2019ilay anjely aho ka nilaza taminy mba hanome ahy ilay horonam-boky kely. Dia hoy izy tamiko: \u201cRaiso ity, dia hano ka lanio. Hampangidy ny kibonao izy ity, fa ho mamy toy ny tantely kosa ao am-bavanao.\u201d",
        "10": "Ary noraisiko teny an-tanan\u2019ilay anjely ilay horonam-boky kely ka nohaniko, dia mamy toy ny tantely izy tao am-bavako, fa rehefa laniko kosa, dia nanjary nangidy ny kiboko.",
        "11": "Ary hoy izy ireo tamiko: \u201cTsy maintsy maminany indray ny amin\u2019ny vahoaka sy firenena sy olona samy hafa fiteny ary mpanjaka maro ianao.\u201d"
    },
    "11": {
        "1": "Ary nomena bararata toy ny tehina aho, raha mbola nilaza izy hoe: \u201cMitsang\u00e0na ka refeso ny toerana masin\u2019ny tempolin\u2019Andriamanitra sy ny alitara ary izay mivavaka ao.",
        "2": "Fa ny tokotany eo ivelan\u2019ny toerana masin\u2019ny tempoly kosa dia avelao tanteraka ka aza refesina, satria nomena an\u2019ireo hafa firenena izany. Ary hohitsahin\u2019ireo hafa firenena mandritra ny roa amby efapolo volana ny tan\u00e0na masina.",
        "3": "Ary ny vavolombeloko roa dia hasaiko haminany enimpolo sy roanjato sy arivo andro, mitafy akanjo gony.\u201d",
        "4": "Izy ireo no hazo oliva roa sy fitoeran-jiro roa, ary mijoro eo anatrehan\u2019ny Tompon\u2019ny tany izy ireo.",
        "5": "Ary raha nisy te hanisy ratsy azy ireo, dia nisy afo nivoaka avy tamin\u2019ny vavany ka nandevona ny fahavalony. Ary raha nisy te hanisy ratsy azy ireo, dia amin\u2019ny fomba toy izany koa no hamonoana azy.",
        "6": "Nanana fahefana izy ireo hanidy ny lanitra mba tsy hisy orana hilatsaka nandritra ny andro naminaniany. Nanana fahefana koa izy ireo hanova ny rano ho ra, sy hamely ny tany tamin\u2019izao karazana loza rehetra izao, isaky ny te hanao izany.",
        "7": "Rehefa vitan\u2019izy ireo ny fitoriany, dia hiady aminy ilay bibidia niakatra avy tao amin\u2019ny lavaka mangitsokitsoka, ka handresy sy hahafaty azy.",
        "8": "Ary ny fatin\u2019izy ireo dia hiampatra eny an-dalamben\u2019ilay tan\u00e0na lehibe, izay antsoina amin\u2019ny heviny an\u2019ohatra hoe Sodoma sy Ejipta, sady tao koa no namantsihana ny Tompon\u2019izy ireo tamin\u2019ny hazo fijaliana.",
        "9": "Ary hijery ny fatin\u2019izy ireo mandritra ny telo andro sy tapany ireo anisan\u2019ny vahoaka sy foko sy olona samy hafa fiteny sy firenena, ary tsy havelany hatao ao am-pasana ny fatin\u2019izy ireo.",
        "10": "Dia faly noho izay nanjo ireo mpaminany roa ireo ny mponin\u2019ny tany ka ravoravo ary hifanolotra fanomezana, satria nampijaly ny mponin\u2019ny tany ireo mpaminany ireo.",
        "11": "Rehefa afaka ny telo andro sy tapany, dia nisy aina avy tamin\u2019Andriamanitra niditra tao anatin\u2019ireo, ka nijoro tamin\u2019ny tongony izy, ary raiki-tahotra indrindra izay nahita azy.",
        "12": "Ary nahare feo mafy avy any an-danitra izy ireo, nanao taminy hoe: \u201cMiakara at\u1ef3.\u201d Dia niakatra tany an-danitra tamin\u2019ny rahona izy, ka nahita azy ny fahavalony.",
        "13": "Ary nisy horohoron-tany lehibe tamin\u2019izay ora izay, ka rava ny ampahafolon\u2019ny tan\u00e0na. Ary fito arivo ny olona matin\u2019ilay horohoron-tany, ka nanjary raiki-tahotra ny olona sisa ary nanome voninahitra an\u2019ilay Andriamanitry ny lanitra.",
        "14": "Lasa ny loza faharoa. Ho tonga haingana ny loza fahatelo.",
        "15": "Ary nitsoka ny trompetrany ny anjely fahafito, dia nisy feo mafy tany an-danitra, nanao hoe: \u201cNy fanjakan\u2019izao tontolo izao dia efa lasa fanjakan\u2019ny Tompontsika sy ny Kristiny, ary Izy hanjaka mandrakizay mandrakizay.\u201d",
        "16": "Ary niankohoka nivavaka tamin\u2019Andriamanitra ny anti-panahy efatra amby roapolo, izay samy nipetraka teo amin\u2019ny seza fiandrianany teo anatrehan\u2019Andriamanitra,",
        "17": "sady nanao hoe: \u201cMisaotra anao izahay, Jehovah Andriamanitra \u00f4, ilay Mahery Indrindra, Ilay ankehitriny sy taloha, satria noraisinao ny fahefanao lehibe ka efa nanomboka nanjaka ianao.",
        "18": "Tezitra anefa ireo firenena. Ary tonga ny fahatezeranao sy ny fotoana voatondro hitsarana ny maty sy hanomezana valisoa ny mpaminany mpanomponao sy ny olona masina sy izay matahotra ny anaranao, na ny kely na ny lehibe. Ary tonga koa ny fotoana handringanana izay manimba ny tany.\u201d",
        "19": "Ary novohana ny toerana masin\u2019ny tempolin\u2019Andriamanitra tany an-danitra, ka tazana tao ilay Vata misy ny fifanekena. Dia nisy tselatra sy feo sy kotroka sy horohoron-tany ary havandra vaventy."
    },
    "12": {
        "1": "Ary nisy famantarana lehibe hita tany an-danitra, dia vehivavy nitafy masoandro, ary teo ambanin\u2019ny tongony ny volana, ary nisy satroboninahitra kintana roa ambin\u2019ny folo teo amin\u2019ny lohany,",
        "2": "sady bevohoka izy. Ary nitaraina izy fa narary nihetsi-jaza efa ho teraka.",
        "3": "Nisy famantarana hafa koa hita tany an-danitra: Nisy dragona lehibe mena toy ny afo, nanana loha fito sy tandroka folo sady nisy diadema fito teo amin\u2019ireo lohany ireo.",
        "4": "Ary ny rambony dia nisarika ny ampahatelon\u2019ny kintan\u2019ny lanitra, ka nanipy mafy izany tamin\u2019ny tany. Ary ilay dragona dia tsy niala teo anatrehan\u2019ilay vehivavy efa hiteraka, mba handrapaka ny zanany, raha vao teraka ravehivavy.",
        "5": "Ary tera-dahy ravehivavy, dia zazalahy hifehy * ny firenena rehetra amin\u2019ny tehim-by. Ary nentina haingana nankany amin\u2019Andriamanitra sy ny seza fiandrianany ilay zanany.",
        "6": "Ary ravehivavy dia nandositra nankany an-tany efitra, izay nisy toerana efa nomanin\u2019Andriamanitra, mba hanomezan\u2019izy ireo sakafo azy any mandritra ny enimpolo sy roanjato sy arivo andro.",
        "7": "Ary nisy ady nipoaka tany an-danitra: I Mikaela sy ny anjeliny niady tamin\u2019ilay dragona. Ary niady koa ilay dragona sy ny anjeliny",
        "8": "nefa tsy naharesy, sady tsy nisy toerana ho azy ireo intsony tany an-danitra.",
        "9": "Koa natsipy mafy ilay dragona lehibe, ilay menarana tany am-boalohany, ilay antsoina hoe Devoly sy Satana, izay mamitaka ny tany rehetra misy mponina. Natsipy mafy tamin\u2019ny tany izy, ary ny anjeliny koa niara-natsipy taminy.",
        "10": "Ary nahare feo mafy tany an-danitra aho, nanao hoe: \u201cAnkehitriny dia tonga ny famonjen\u2019Andriamanitsika sy ny heriny ary ny fanjakany sy ny fahefan\u2019ny Kristiny, satria natsipy ilay mpiampanga ny rahalahintsika, dia ilay miampanga azy ireo andro aman\u2019alina eo anatrehan\u2019Andriamanitsika!",
        "11": "Ary izy ireo dia naharesy azy noho ny ran\u2019ny Zanak\u2019ondry sy ny hafatra torin\u2019izy ireo, ary tsy nankamamy ny ainy * ireo, na ho faty aza.",
        "12": "Noho izany, dia mifalia ry lanitra sy ianareo izay monina ao aminy! Loza ho an\u2019ny tany sy ny ranomasina, fa nidina any aminareo ny Devoly sady tezitra mafy, satria fantany fa fohy ny fotoana ananany.\u201d",
        "13": "Rehefa hitan\u2019ilay dragona fa natsipy mafy tamin\u2019ny tany izy, dia nenjehiny ilay vehivavy niteraka an\u2019ilay zazalahy.",
        "14": "Nomena elatra roa anefa ravehivavy, dia elatry ny voromahery lehibe, mba hanidinany nankany an-tany efitra ho any amin\u2019ny toerany. Tany no nanomezana sakafo azy nandritra ny fe-potoana iray sy fe-potoana roa ary antsasaky ny fe-potoana, mba tsy ho eo anatrehan\u2019ilay menarana.",
        "15": "Ary ilay menarana dia nandoa rano toy ny renirano avy tao aorian-dravehivavy, mba hahafaty an-drano azy.",
        "16": "Tonga namonjy an-dravehivavy anefa ny tany, ka nisokatra ary nitelina ny renirano naloan\u2019ilay dragona.",
        "17": "Ary tezitra tamin-dravehivavy ilay dragona, ka lasa nandeha niady tamin\u2019ny sisa amin\u2019ny taranany, izay nitandrina ny didin\u2019Andriamanitra sy nanankinana ny asa fitoriana momba an\u2019i Jesosy."
    },
    "13": {
        "1": "Ary nijanona teo ambonin\u2019ny fasika any an-dranomasina ilay dragona. Ary nahita bibidia niakatra avy tao amin\u2019ny ranomasina aho. Nanana tandroka folo sy loha fito io bibidia io, ary nisy diadema folo teo amin\u2019ireo tandrony, fa teo amin\u2019ireo lohany kosa nisy anarana fanevatevana an\u2019Andriamanitra.",
        "2": "Ary ilay bibidia hitako dia tahaka ny leopara, fa ny tongony kosa tahaka ny an\u2019ny orsa, ary ny vavany tahaka ny vavan\u2019ny liona. Ary nomen\u2019ilay dragona hery sy seza fiandrianana ary fahefana lehibe ilay bibidia.",
        "3": "Ary hitako fa ny lohany iray dia toy ny hoe voakapa ka efa ho faty, nefa sitrana ihany ilay ratra saika nahafaty azy. Ary nanaraka an\u2019ilay bibidia ny tany manontolo sady nitolagaga taminy.",
        "4": "Ary nivavaka tamin\u2019ilay dragona izy ireo, satria izy no nanome fahefana an\u2019ilay bibidia. Nivavaka tamin\u2019ilay bibidia koa izy ireo sady niteny hoe: \u201cIza no tahaka ny bibidia, ary iza no afaka miady aminy?\u201d",
        "5": "Ary nomena vava mirehareha sy manevateva an\u2019Andriamanitra ilay bibidia sady nomena fahefana hiasa roa amby efapolo volana.",
        "6": "Koa nanao teny fanevatevana an\u2019Andriamanitra izy, mba hanevatevana ny anarany sy ny fonenany, dia ireo monina any an-danitra.",
        "7": "Ary navela hiady tamin\u2019ny olona masina sy handresy azy ireo izy, sady nomena fahefana tamin\u2019ny foko sy vahoaka sy olona samy hafa fiteny ary firenena rehetra.",
        "8": "Ary hivavaka aminy ny mponina rehetra amin\u2019ny tany. Nanomboka tamin\u2019ny nanorenana izao tontolo izao no efa tsy voasoratra tao amin\u2019ny horonam-bokin\u2019ny fiainana ny anaran\u2019izy ireo, dia tao amin\u2019ilay horonam-bokin\u2019ny Zanak\u2019ondry, izay efa novonoina ho faty.",
        "9": "Izay manan-tsofina, aoka izy hihaino.",
        "10": "Raha misy natao ho amin\u2019ny fahababoana, dia ho lasa babo izy. Raha misy mamono amin\u2019ny sabatra, dia hovonoina amin\u2019ny sabatra izy. Eto no ilana ny fiaretan\u2019ny olona masina sy ny finoany.",
        "11": "Ary nahita bibidia hafa iray niakatra avy tamin\u2019ny tany aho. Nanana tandroka roa tahaka ny an\u2019ny zanak\u2019ondry izy, nefa niteny toy ny dragona.",
        "12": "Ary izy nampihatra teo imason\u2019ilay bibidia voalohany ny fahefana rehetra nananan\u2019izy io. Ary ny tany sy ny mponina teo aminy dia nasainy nivavaka tamin\u2019ilay bibidia voalohany, izay sitrana tamin\u2019ilay ratra saika nahafaty azy.",
        "13": "Ary nanao famantarana lehibe izy, ka nandatsaka afo avy any an-danitra ho amin\u2019ny tany mihitsy aza, teo imason\u2019ny olona.",
        "14": "Ary namitaka ny mponin\u2019ny tany izy, tamin\u2019ny alalan\u2019ireo famantarana navela hataony teo imason\u2019ilay bibidia, sady nilaza tamin\u2019ny mponin\u2019ny tany koa izy mba hanao ny sarin\u2019ilay bibidia, izay voan\u2019ny sabatra nefa velona indray.",
        "15": "Ary navela hanome fofonaina an\u2019ilay sarin\u2019ny bibidia izy, mba hiteny ilay sary sady hampamono ho faty izay rehetra tsy nety nivavaka taminy mihitsy.",
        "16": "Ary notereny ny olona rehetra, na kely na lehibe, na manankarena na mahantra, na olona afaka na mpanompo, mba hasiana marika teo amin\u2019ny tanany havanana na teo amin\u2019ny handriny,",
        "17": "ary mba tsy hisy hahazo hividy na hivarotra, afa-tsy izay nanana ilay marika, dia ny anaran\u2019ilay bibidia na ny isa manondro ny anarany.",
        "18": "Eto no ilana fahendrena: Aoka izay mahira-tsaina hanao kajy ilay isa manondro ny bibidia, fa isa nataon\u2019olombelona izany. Ilay isa dia enina amby enimpolo sy eninjato."
    },
    "14": {
        "1": "Ary hitako ny Zanak\u2019ondry nitsangana teo amin\u2019ny Tendrombohitra Ziona, ary nisy efatra arivo sy efatra alina sy iray hetsy niaraka taminy, nanana ny anaran\u2019ny Zanak\u2019ondry sy ny anaran\u2019ny Rainy voasoratra teo amin\u2019ny handrin\u2019izy ireo.",
        "2": "Ary nahare feo avy any an-danitra aho, toy ny feon\u2019ny rano be sy toy ny feon\u2019ny kotroka mafy. Ny feo izay reko dia toy ny an\u2019ny mpihira izay nampiaraka ny hirany tamin\u2019ny harpa sady nitendry harpa.",
        "3": "Ary nihira toa hira vaovao teo anoloan\u2019ny seza fiandrianana sy teo anatrehan\u2019ny zavamananaina efatra sy ny anti-panahy izy ireo. Ary tsy nisy nahay izany hira izany, afa-tsy ny efatra arivo sy efatra alina sy iray hetsy, izay novidina avy teto an-tany.",
        "4": "Izy ireo no tsy nandoto tena tamin\u2019ny vehivavy, fa virjiny izy raha ny marina. Izy ireo no nanaraka foana ny Zanak\u2019ondry na taiza na taiza nalehany. Novidina avy teo amin\u2019ny olombelona izy ireo ho voaloham-bokatra ho an\u2019Andriamanitra sy ny Zanak\u2019ondry,",
        "5": "ary tsy nisy lainga hita teo am-bavany sady tsy nisy tsiny ireo.",
        "6": "Ary hitako fa nisy anjely hafa iray nanidina teny afovoan\u2019ny lanitra. Nanana vaovao tsara mandrakizay izy, dia vaovao mahafaly hotorina amin\u2019ny mponin\u2019ny tany sy amin\u2019ny firenena sy foko sy olona samy hafa fiteny ary vahoaka rehetra.",
        "7": "Ary nanao tamin\u2019ny feo mafy izy hoe: \u201cMatahora an\u2019Andriamanitra ka omeo voninahitra izy, satria tonga ny ora fitsarany. Koa mivavaha amin\u2019Ilay nanao ny lanitra sy ny tany sy ny ranomasina ary ny loharano.\u201d",
        "8": "Ary nisy anjely hafa faharoa avy eo, nanao hoe: \u201cNianjera, nianjera i Babylona Lehibe, ilay nampisotro ny firenena rehetra ny divain\u2019ny fahatezeran\u2019ny fijangajangany!\u201d",
        "9": "Ary nisy anjely hafa fahatelo avy eo, niantsoantso mafy hoe: \u201cRaha misy mivavaka amin\u2019ny bibidia sy ny sariny ka mandray marika eo amin\u2019ny handriny na eo amin\u2019ny tanany,",
        "10": "dia hisotro koa ny divain\u2019ny fahatezeran\u2019Andriamanitra izay araraka tsy mitampoka ao anatin\u2019ny kaopin\u2019ny fahatezerany, sady hampijalina amin\u2019ny afo sy ny solifara eo imason\u2019ny anjely masina sy ny Zanak\u2019ondry.",
        "11": "Ary hiakatra mandrakizay mandrakizay ny setroky ny fijalian\u2019ireo mivavaka amin\u2019ny bibidia sy ny sariny sy izay mandray ny mariky ny anarany, ary tsy hanam-pitsaharana ny fijalian\u2019izy ireo na andro na alina.",
        "12": "Eto no mila fiaretana ny olona masina, dia ireo mitandrina ny didin\u2019Andriamanitra sy mifikitra amin\u2019ny finoana an\u2019i Jesosy.\u201d",
        "13": "Ary nahare feo avy any an-danitra aho nanao hoe: \u201cSoraty izao: Sambatra izay maty ao amin\u2019ny Tompo manomboka izao. Eny, hoy ny fanahy, aoka izy hitsahatra amin\u2019ny asa mafy nataony, fa ny zavatra nataony manaraka azy.\u201d",
        "14": "Ary nahita aho fa nisy rahona fotsy, ary nisy tahaka ny zanak\u2019olona nipetraka teo ambonin\u2019ilay rahona, nanana satroboninahitra volamena teo amin\u2019ny lohany sy antsy fijinjana maranitra teny an-tanany.",
        "15": "Ary nisy anjely hafa nivoaka avy tao amin\u2019ny toerana masin\u2019ny tempoly, niantsoantso mafy tamin\u2019ilay nipetraka teo ambonin\u2019ny rahona, nanao hoe: \u201cArosoy ny antsy fijinjanao ka mijinj\u00e0, satria tonga ny ora fijinjana, fa masaka tanteraka ny vokatry ny tany.\u201d",
        "16": "Ary ilay nipetraka teo ambonin\u2019ny rahona dia nijinja ny tany tamin\u2019ny antsy fijinjany, ka voajinja ny tany.",
        "17": "Nisy anjely hafa koa nivoaka avy tao amin\u2019ny toerana masin\u2019ny tempoly izay any an-danitra, ary nanana antsy fijinjana maranitra koa izy.",
        "18": "Mbola nisy anjely hafa koa nivoaka avy teo amin\u2019ny alitara, ary nanana fahefana tamin\u2019ny afo izy. Ary niantsoantso mafy tamin\u2019ilay nanana antsy fijinjana maranitra izy, nanao hoe: \u201cArosoy ny antsy fijinjanao ka angony ny sampahom-boaloboky ny tany, satria efa masaka ny voalobony.\u201d",
        "19": "Ary ilay anjely izay nijinja ny tany tamin\u2019ny antsy fijinjany sy nanangona ny voaloboky ny tany, dia nanipy mafy izany tao amin\u2019ny famiazam-boaloboka lehibe, dia ny fahatezeran\u2019Andriamanitra.",
        "20": "Ary nohitsakitsahina tany ivelan\u2019ny tan\u00e0na ny voaloboka tao anaty famiazana, ka nisy ra nivoaka avy tao. Ary tafakatra hatreo amin\u2019ny lamboridin-tsoavaly ny ra sady tonga hatrany amin\u2019ny eninjato sy arivo stadio. *"
    },
    "15": {
        "1": "Ary hitako fa nisy famantarana hafa tany an-danitra, sady lehibe no mahagaga, dia anjely fito nanana ny loza fito. Ireo no loza farany, satria hotanterahina hatramin\u2019ny farany amin\u2019ny alalan\u2019ireo ny fahatezeran\u2019Andriamanitra.",
        "2": "Ary hitako fa nisy toa ranomasina tahaka ny fitaratra, dia ranomasina niharo afo. Ary izay naharesy an\u2019ilay bibidia sy ny sariny ary ny isa manondro ny anarany, dia nijoro teo anilan\u2019ilay ranomasina tahaka ny fitaratra. Ary nanana ny harpan\u2019Andriamanitra izy ireo.",
        "3": "Dia nihira ny hiran\u2019i Mosesy mpanompon\u2019Andriamanitra sy ny hiran\u2019ny Zanak\u2019ondry izy ireo, nanao hoe: \u201cLehibe sady mahagaga ny asanao, Jehovah Andriamanitra \u00f4, ilay Mahery Indrindra. Mahitsy sy marina ny lalanao, ry Mpanjakan\u2019ny mandrakizay.",
        "4": "Iza no tsy hatahotra anao, Jehovah \u00f4, ary iza no tsy hanome voninahitra ny anaranao, satria ianao irery ihany no tsy mivadika? Fa ho avy hivavaka eo anatrehanao ny firenena rehetra, satria efa naseho ny didim-pitsaranao ara-drariny.\u201d",
        "5": "Taorian\u2019izany dia nahita aho, ary novohana tany an-danitra ny toerana masin\u2019ny tranolain\u2019ny vavolombelona.",
        "6": "Ary nivoaka avy tao amin\u2019ilay toerana masina ireo anjely fito nanana ny loza fito. Ny akanjony dia lamba rongony madio sy mamirapiratra, ary nanao fehikibo volamena teo amin\u2019ny tratrany izy ireo.",
        "7": "Ary ny iray tamin\u2019ny zavamananaina efatra dia nanome vilia ho an\u2019ireo anjely fito, dia vilia volamena fito izay feno ny fahatezeran\u2019Andriamanitra, ilay velona mandrakizay mandrakizay.",
        "8": "Ary nanjary feno setroka ilay toerana masina noho ny voninahitr\u2019Andriamanitra sy ny heriny, ka tsy nisy afaka niditra tao amin\u2019ilay toerana masina, mandra-pahatapitry ny loza fito nentin\u2019ireo anjely fito."
    },
    "16": {
        "1": "Ary nahare feo mafy avy tao amin\u2019ilay toerana masina aho, nanao tamin\u2019ireo anjely fito hoe: \u201cAndeha araraho eny amin\u2019ny tany ny ao anatin\u2019ny vilia fiton\u2019ny fahatezeran\u2019Andriamanitra.\u201d",
        "2": "Ary nandeha ny voalohany, dia nandraraka ny tao am-biliany teny amin\u2019ny tany, ka nisy fery nampanaintaina sady nanonitra be nahazo an\u2019izay olona nanana ny mariky ny bibidia sy nivavaka tamin\u2019ny sariny.",
        "3": "Ary ny faharoa nandraraka ny tao am-biliany ho ao amin\u2019ny ranomasina, dia lasa ra tahaka ny ran\u2019olona maty ny ranomasina, ka maty ny zavamananaina * rehetra, eny, izay tao an-dranomasina.",
        "4": "Ary ny fahatelo nandraraka ny tao am-biliany ho ao amin\u2019ny renirano sy ny loharano, dia lasa ra ireo.",
        "5": "Ary reko ilay anjelin\u2019ny rano niteny hoe: \u201cManao ny rariny ianao, ry ilay ankehitriny sy taloha, ilay Tsy Mivadika, satria namoaka izany didim-pitsarana izany.",
        "6": "Nandatsaka ny ran\u2019ny olona masina sy ny mpaminany mantsy izy ireo, ka nomenao ra hosotroiny. Eny, mendrika izany izy ireo.\u201d",
        "7": "Ary reko ny alitara nanao hoe: \u201cEny, Jehovah Andriamanitra \u00f4, ilay Mahery Indrindra, marina sy ara-drariny ny didim-pitsaranao.\u201d",
        "8": "Ary ny fahefatra nandraraka ny tao am-biliany tamin\u2019ny masoandro, dia navela handoro ny olona tamin\u2019ny afo ny masoandro.",
        "9": "Ary main\u2019ny hafanam-be ny olona. Nanevateva ny anaran\u2019ilay Andriamanitra manana fahefana amin\u2019ireny loza ireny anefa izy ireo, fa tsy nibebaka mba hanome voninahitra azy.",
        "10": "Ary ny fahadimy nandraraka ny tao am-biliany teo amin\u2019ny seza fiandrianan\u2019ilay bibidia, ka nanjary maizina ny fanjakan\u2019ilay bibidia. Ary nanomboka nanaiki-dela noho ny fanaintainana ny olona.",
        "11": "Nanevateva an\u2019ilay Andriamanitry ny lanitra anefa izy ireo noho ny fanaintainany sy ny feriny, fa tsy mba nibebaka tamin\u2019izay nataony.",
        "12": "Ary ny fahenina nandraraka ny tao am-biliany teo amin\u2019i Eofrata, ilay renirano lehibe, dia ritra ny ranony, mba hanomanana ny lalana ho an\u2019ireo mpanjaka avy any amin\u2019ny fiposahan\u2019ny masoandro.",
        "13": "Ary hitako fa nisy fanambarana avy amin\u2019ny fanahy, dia fanambarana maloto telo tahaka ny sahona, nivoaka avy tamin\u2019ny vavan\u2019ilay dragona sy avy tamin\u2019ny vavan\u2019ilay bibidia ary avy tamin\u2019ny vavan\u2019ilay mpaminany sandoka.",
        "14": "Fa fanambarana avy amin\u2019ny demonia izany, raha ny marina, ka manao famantarana sy mankany amin\u2019ireo mpanjakan\u2019ny tany rehetra misy mponina, mba hanangonana azy ireo ho amin\u2019ny adin\u2019ilay andro lehiben\u2019ilay Andriamanitra Mahery Indrindra.",
        "15": "\u201cAvy toy ny mpangalatra aho. Sambatra izay miambina hatrany ka mbola eny aminy ihany ny akanjony ivelany, mba tsy handeha mitanjaka izy ka ho hitan\u2019ny olona ny fahamenarany.\u201d",
        "16": "Ary nangonin\u2019izany fanambarana izany ho amin\u2019ilay toerana antsoina amin\u2019ny teny hebreo hoe Hara-magedona ireo.",
        "17": "Ary ny fahafito nandraraka ny tao am-biliany teny amin\u2019ny rivotra, dia nisy feo mafy avy tao amin\u2019ilay toerana masina, avy teo amin\u2019ny seza fiandrianana, nanao hoe: \u201cVita!\u201d",
        "18": "Ary nisy tselatra sy feo ary kotroka. Ary nisy horohoron-tany lehibe mbola tsy nisy toa azy hatrizay nisian\u2019ny olona teto an-tany, eny, mbola tsy nisy horohoron-tany mafy sy lehibe toy izany.",
        "19": "Dia nizara telo ilay tan\u00e0na lehibe, ary rava ireo tan\u00e0nan\u2019ny firenena. Ary notsarovan\u2019Andriamanitra i Babylona Lehibe, mba homena ny kaopy misy ny divain\u2019ny fisafoaky ny fahatezerany.",
        "20": "Nandositra koa ny nosy rehetra, ary tsy nisy tendrombohitra hita.",
        "21": "Ary nisy havandra vaventy avy any an-danitra nilatsaka tamin\u2019ny olona, ka tokony ho roapolo kilao avy ny lanjan\u2019ny havandra. Dia nanevateva an\u2019Andriamanitra ny olona noho ny loza nentin\u2019ny havandra, satria lehibe loatra ilay loza."
    },
    "17": {
        "1": "Ary tonga ny iray tamin\u2019ireo anjely fito nanana ny vilia fito, dia niteny tamiko hoe: \u201cAvia fa hasehoko anao ny fitsarana an\u2019ilay mpivaro-tena lehibe izay mipetraka eo ambonin\u2019ny rano maro.",
        "2": "Ireo mpanjakan\u2019ny tany dia nijangajanga taminy, ary ny mponin\u2019ny tany kosa natao mamon\u2019ny divain\u2019ny fijangajangany.\u201d",
        "3": "Ary nentin\u2019ilay anjely tamin\u2019ny herin\u2019ny fanahy nankany an-tany efitra aho, ka nahita vehivavy iray nitaingina bibidia mena midorehitra. Feno anarana fanevatevana an\u2019Andriamanitra ilay bibidia sady nanan-doha fito sy tandroka folo.",
        "4": "Ary nanao akanjo volomparasy sy mena midorehitra ravehivavy sady niravaka volamena sy vatosoa ary perla. Teny an-tanany dia nisy kaopy volamena feno zava-maharikoriko sy zava-maloton\u2019ny fijangajangany.",
        "5": "Ary voasoratra teo amin\u2019ny handriny izao anarana izao, izay zava-miafina: \u201cBabylona Lehibe, renin\u2019ny mpivaro-tena sy ny zava-maharikoriko amin\u2019ny tany.\u201d",
        "6": "Ary hitako fa mamon\u2019ny ran\u2019ny olona masina sy ny ran\u2019ny vavolombelon\u2019i Jesosy ravehivavy. Gaga be aho raha vao nahita azy.",
        "7": "Koa hoy ilay anjely tamiko: \u201cNahoana ianao no gaga? Holazaiko anao ny zava-miafina momba an-dravehivavy sy ilay bibidia mitondra azy izay manan-doha fito sy tandroka folo:",
        "8": "Ilay bibidia hitanao dia efa teo, fa tsy eo izao, nefa efa hiakatra avy ao amin\u2019ny lavaka mangitsokitsoka izy, ka ho any amin\u2019ny fandringanana. Rehefa hitan\u2019ny mponina amin\u2019ny tany fa efa teo ilay bibidia, fa tsy eo izao, ary anefa mbola ho eo, dia hitolagaga izy ireo. Nanomboka tamin\u2019ny nanorenana izao tontolo izao anefa, no efa tsy voasoratra tao amin\u2019ny horonam-bokin\u2019ny fiainana ny anaran\u2019izy ireo.",
        "9": "\u201cEto no ilana fahiratan-tsaina ombam-pahendrena: Tsy inona ny loha fito fa tendrombohitra fito, ka eo an-tampony no ipetrahan-dravehivavy.",
        "10": "Ary misy mpanjaka fito: Efa lavo ny dimy, ary ny iray mbola eo, fa ny iray kosa mbola tsy tonga, nefa rehefa tonga izy, dia hitoetra kelikely.",
        "11": "Ary ilay bibidia izay efa teo nefa tsy eo izao, dia mpanjaka ihany koa. Eny, mpanjaka laharana fahavalo izy nefa avy tamin\u2019ireo fito ihany, ary ho any amin\u2019ny fandringanana izy.",
        "12": "\u201cTsy inona ny tandroka folo efa hitanao fa mpanjaka folo, izay mbola tsy nahazo fanjakana, nefa mahazo fahefana hanjaka adiny iray miaraka amin\u2019ilay bibidia izy ireo.",
        "13": "Ary miray saina ireo, ka manome ny heriny sy ny fahefany ho an\u2019ilay bibidia.",
        "14": "Ary hiady amin\u2019ny Zanak\u2019ondry ireo. Haharesy an\u2019ireo anefa ny Zanak\u2019ondry satria Tompon\u2019ny tompo sy Mpanjakan\u2019ny mpanjaka izy. Haharesy koa ireo voantso sy voafidy ary tsy mivadika izay miaraka aminy.\u201d",
        "15": "Ary hoy izy tamiko: \u201cTsy inona ny rano efa hitanao, izay ipetrahan\u2019ilay mpivaro-tena, fa olona sy vahoaka sy firenena ary olona samy hafa fiteny.",
        "16": "Ary ny tandroka folo efa hitanao, sy ilay bibidia, dia hankahala an\u2019ilay mpivaro-tena ka handroba izay ananany rehetra sy hampitanjaka azy, ary hanapitra ny nofony sy handoro azy tanteraka amin\u2019ny afo.",
        "17": "Fa nataon\u2019Andriamanitra tao am-pon\u2019izy ireo ny hanatanteraka ny heviny, dia ny hanatanterahan\u2019izy ireo ilay hevitra tokana iombonan\u2019izy ireo, izay tsy inona fa ny hanome ny fanjakany ho an\u2019ilay bibidia, mandra-pahatanteraky ny tenin\u2019Andriamanitra.",
        "18": "Tsy iza ilay vehivavy efa hitanao fa ilay tan\u00e0na lehibe izay mifehy an\u2019ireo mpanjakan\u2019ny tany.\u201d"
    },
    "18": {
        "1": "Ary taorian\u2019izany, dia hitako fa nisy anjely hafa iray nidina avy any an-danitra, ary nanana fahefana lehibe izy. Ary nohazavain\u2019ny voninahiny ny tany.",
        "2": "Ary niantsoantso mafy izy hoe: \u201cNianjera, nianjera i Babylona Lehibe, ka tonga fonenan\u2019ny demonia, sy toerana famitsahan\u2019ny rivotra maloto rehetra, ary toerana famitsahan\u2019ny vorona rehetra maloto sy ankahalaina!",
        "3": "Fa noho ny divain\u2019ny fahatezeran\u2019ny fijangajangany no nahalavo ny firenena rehetra, ary ireo mpanjakan\u2019ny tany dia nijangajanga taminy. Ary nanjary nanan-karena ny mpivaro-mandeha tamin\u2019ny tany noho ny rentiny tafahoatra izay efa tsy nahamenatra azy intsony.\u201d",
        "4": "Ary nahare feo hafa avy any an-danitra aho, nanao hoe: \u201cMivoaha avy ao aminy, ry oloko, raha tsy tianareo ny hiombona ota aminy, ary raha tsy tianareo hisy hanjo anareo ny loza hanjo azy.",
        "5": "Fa efa niavosa hatrany amin\u2019ny lanitra ny fahotany, ary Andriamanitra efa nahatsiaro ny tsy rariny nataony.",
        "6": "Valio araka izay nataony izy, ary avo roa heny mihitsy aza, eny, avo roa heny noho izay nataony no ataovy aminy koa. Ao amin\u2019ny kaopy izay nasiany zava-pisotro mifangaro, dia asio zava-pisotro mifangaro avo roa heny ho azy.",
        "7": "Araka izay nankalazany tena sy niainany tao anatin\u2019ny renty izay efa tsy nahamenatra azy intsony, dia omeo fijaliana sy alahelo torak\u2019izany koa izy. Fa nanao anakampo foana izy hoe: \u2018Mipetraka toy ny mpanjakavavy aho ary tsy mpitondratena, ka tsy halahelo mihitsy.\u2019",
        "8": "Noho izany, dia ho tonga ao anatin\u2019ny iray andro monja ny loza hanjo azy, dia fahafatesana sy alahelo ary mosary. Ary hodorana tanteraka amin\u2019ny afo izy, satria mahery i Jehovah Andriamanitra, izay nitsara azy.",
        "9": "\u201cAry rehefa hahita ny setroky ny fandoroana azy ny mpanjakan\u2019ny tany, izay nijangajanga taminy sy niaina tao anatin\u2019ny renty izay efa tsy nahamenatra azy intsony, dia hitomany azy sy hikapo-tratra noho ny alahelony azy.",
        "10": "Ary hijoro lavidavitra izy ireo satria matahotra sao hiara-mijaly aminy, sady hilaza hoe: \u2018Indrisy! Indrisy, ry tan\u00e0na lehibe, ry Babylona tan\u00e0na mafy! Fa tao anatin\u2019ny adiny iray monja no nampiharana ny fanamelohana anao!\u2019",
        "11": "\u201cHitomany sy halahelo azy koa ny mpivaro-mandeha eto an-tany, satria tsy hisy hividy intsony ny tahirin\u2019entany rehetra,",
        "12": "dia tahirim-bolamena sy volafotsy sy vatosoa sy perla sy lamba rongony tena tsara sy lamba volomparasy sy lamba landy sy lamba mena midorehitra, sy izay rehetra vita amin\u2019ny hazo mani-pofona, sy ny zavatra isan-karazany vita amin\u2019ny ivoara sy vita amin\u2019ny hazo faran\u2019izay sarobidy sy vita amin\u2019ny varahina sy vy ary marbra,",
        "13": "mbamin\u2019ny kanelina sy zava-manitra indianina sy emboka manitra sy menaka manitra sy ditin-kazo manitra sy divay sy menak\u2019oliva sy lafarinina faran\u2019izay tsara sy varimbazaha sy omby aman\u2019ondry, sy soavaly sy kalesy sy andevo ary olon-kafa.",
        "14": "Eny, efa tsy eo aminao intsony ny voankazo masaka nirinao, ary levona niala taminao ny zava-mahafinaritra rehetra sy ny zava-mirenty, ka tsy ho hitan\u2019ny olona intsony mandrakizay.",
        "15": "\u201cNy mpivaro-mandeha izay nivarotra an\u2019ireny ka tonga mpanankarena noho ny aminy, dia hijoro lavidavitra satria matahotra sao hiara-mijaly aminy, ka hitomany sy halahelo,",
        "16": "sady hanao hoe: \u2018Indrisy! Indrisy, ry ilay tan\u00e0na lehibe, izay nanao akanjo vita amin\u2019ny lamba rongony tena tsara sy lamba volomparasy ary lamba mena midorehitra, sady niravaka volamena sy vatosoa ary perla be dia be,",
        "17": "fa tao anatin\u2019ny adiny iray monja dia foana izany harem-be izany!\u2019 \u201cAry nijoro lavidavitra ny kapitenin-tsambo rehetra sy izay rehetra mpandeha sambo avy any amin\u2019ny faritra rehetra, mbamin\u2019ny tantsambo sy izay rehetra mivelona amin\u2019ny ranomasina.",
        "18": "Koa niantsoantso mafy izy ireo teo am-pijerena ny setroky ny fandoroana azy, ka nanao hoe: \u2018Iza no tan\u00e0na tahaka ilay tan\u00e0na lehibe?\u2019",
        "19": "Ary nanipy vovoka teo amin\u2019ny lohany ireo sady niantsoantso mafy no nitomany sy nalahelo, ka nanao hoe: \u2018Indrisy! Indrisy, ry tan\u00e0na lehibe, fa tao aminy no nampanan-karena an\u2019izay rehetra nanan-tsambo teny an-dranomasina tamin\u2019ny harem-be tao aminy, nefa tao anatin\u2019ny adiny iray monja dia foana izy!\u2019",
        "20": "\u201cMifalia noho izay manjo azy, ry lanitra, ary koa ianareo olona masina sy ianareo apostoly ary ianareo mpaminany, satria efa nitsara azy Andriamanitra ka efa nampihatra sazy taminy noho ny aminareo!\u201d",
        "21": "Ary nisy anjely mahery iray nanainga vato tahaka ny vato lehibe fikosoham-bary, ka nanipy mafy izany tany an-dranomasina, sady niteny hoe: \u201cHatsipy haingana toy izao i Babylona, ilay tan\u00e0na lehibe, ka tsy ho hita intsony.",
        "22": "Ary tsy ho re ao aminao intsony, ry Babylona, ny feon\u2019ny mpihira izay mampiaraka ny hirany amin\u2019ny harpa sy ny mpitendry zavamaneno sy ny mpitsoka sodina ary ny mpitsoka trompetra. Ary tsy ho hita ao aminao intsony rehefa mety ho mpanao asa tanana, sady tsy ho re ao aminao intsony ny feon\u2019ny vato fikosoham-bary,",
        "23": "ary tsy hisy fahazavan\u2019ny jiro intsony hamirapiratra ao aminao, ary tsy hisy feon\u2019ny mpampakatra na ny ampakarina ho re ao aminao intsony, satria manam-pahefana ambony teny ambonin\u2019ny tany ny mpivaro-mandehanao, ary voafitaky ny filalaovanao ody ny firenena rehetra.",
        "24": "Eny, tao aminy no nahitana ny ran\u2019ny mpaminany sy ny olona masina sy izay rehetra naripaka teny ambonin\u2019ny tany.\u201d"
    },
    "19": {
        "1": "Taorian\u2019izany, dia nahare feo tahaka ny feo mafy nataon\u2019ny vahoaka be tany an-danitra aho. Hoy ireo: \u201cMider\u00e0 an\u2019i Jah! * An\u2019Andriamanitsika ny famonjena sy ny voninahitra ary ny hery,",
        "2": "satria marina sy mahitsy ny fitsarany. Fa izy nampihatra ny didim-pitsarany tamin\u2019ilay mpivaro-tena lehibe, izay nanimba ny tany tamin\u2019ny fijangajangany. Namaly ny ran\u2019ny mpanompony nalatsaky ny tanan-dravehivavy koa izy.\u201d",
        "3": "Dia niteny fanindroany avy hatrany ireo hoe: \u201cMider\u00e0 an\u2019i Jah! Miakatra mandrakizay mandrakizay ny setroka avy amin\u2019i Babylona.\u201d",
        "4": "Ary ny anti-panahy efatra amby roapolo sy ny zavamananaina efatra dia niankohoka sy nivavaka tamin\u2019Andriamanitra, izay nipetraka teo ambonin\u2019ny seza fiandrianana, ka nanao hoe: \u201cAmena! Mider\u00e0 an\u2019i Jah!\u201d",
        "5": "Nisy feo koa nivoaka avy teo amin\u2019ny seza fiandrianana, nanao hoe: \u201cDerao mandrakariva ilay Andriamanitsika, ry mpanompony rehetra izay matahotra azy, na kely na lehibe.\u201d",
        "6": "Ary izaho nahare feo tahaka ny feon\u2019ny vahoaka be sy tahaka ny feon\u2019ny rano be ary tahaka ny feon\u2019ny kotroka mafy, nanao hoe: \u201cMider\u00e0 an\u2019i Jah, satria efa nanomboka nanjaka i Jehovah Andriamanitsika, ilay Mahery Indrindra.",
        "7": "Aoka isika hifaly sy hiravoravo, ary aoka isika hanome voninahitra azy, fa tonga ny fampakaram-badin\u2019ny Zanak\u2019ondry sady efa niomana ny vadiny.",
        "8": "Eny, navela hanao akanjo vita amin\u2019ny lamba rongony mamirapiratra sy madio ary tena tsara ravehivavy. Tsy inona ilay lamba rongony tena tsara fa ny asa marina nataon\u2019ny olona masina.\u201d",
        "9": "Ary hoy ilay anjely tamiko: \u201cSoraty izao: Sambatra izay nasaina ho amin\u2019ny sakafo hariva amin\u2019ny fampakaram-badin\u2019ny Zanak\u2019ondry.\u201d Hoy koa izy tamiko: \u201cTena tenin\u2019Andriamanitra izany.\u201d",
        "10": "Tamin\u2019izay dia niankohoka teo an-tongotr\u2019ilay anjely aho mba hivavaka taminy. Hoy anefa izy tamiko: \u201cTandremo! Aza manao izao! Fa mpanompo ihany aho, toa anao sy ireo rahalahinao izay manao ny asa fitoriana momba an\u2019i Jesosy. Andriamanitra no ivavaho, fa ny fitoriana momba an\u2019i Jesosy no anton\u2019ny faminaniana.\u201d",
        "11": "Ary nahita ny lanitra nisokatra aho, ary iny nisy soavaly fotsy. Antsoina hoe Mendri-pitokisana sy Marina ilay nitaingina azy, ary nitsara sy niady araka ny fahamarinana mandrakariva izy.",
        "12": "Lelafo ny masony, ary nisy diadema maro teo amin\u2019ny lohany. Izy dia nanana anarana voasoratra, izay tsy misy mahalala afa-tsy ny tenany ihany.",
        "13": "Nanao akanjo ivelany voafafy ra izy, ary ny anarana niantsoana azy dia hoe Ny Tenin\u2019Andriamanitra.",
        "14": "Ary nanaraka azy koa ny tafika tany an-danitra, nitaingina soavaly fotsy sady nanao akanjo vita amin\u2019ny lamba rongony fotsy sy madio ary tena tsara.",
        "15": "Ary nisy sabatra maranitra lava lela nivoaka avy tamin\u2019ny vavany mba hamelezany ny firenena. Ary hifehy * azy ireo amin\u2019ny tehim-by izy. Nohitsakitsahiny koa ny voaloboka tao anaty famiazam-boaloboky ny fisafoaky ny fahatezeran\u2019Andriamanitra, ilay Mahery Indrindra.",
        "16": "Ary nisy anarana voasoratra teo amin\u2019ny akanjony ivelany, teo amin\u2019ny feny, hoe: Mpanjakan\u2019ny mpanjaka sy Tompon\u2019ny tompo.",
        "17": "Hitako koa fa nisy anjely nijoro teo amin\u2019ny masoandro, ary niantsoantso mafy izy ka nilaza tamin\u2019ny vorona rehetra nanidina teny afovoan\u2019ny lanitra hoe: \u201cAvia at\u1ef3 ka miang\u00f2na ho amin\u2019ny sakafo hariva lehibe nataon\u2019Andriamanitra,",
        "18": "mba hihinananareo ny nofon\u2019ny mpanjaka sy ny nofon\u2019ny mpitari-tafika sy ny nofon\u2019ny lehilahy mahery sy ny nofon\u2019ny soavaly mbamin\u2019izay mitaingina azy ary ny nofon\u2019ny rehetra, na olona afaka na mpanompo, na kely na lehibe.\u201d",
        "19": "Ary hitako fa nivondrona ilay bibidia sy ireo mpanjakan\u2019ny tany mbamin\u2019ny tafiny mba hiady tamin\u2019ilay nitaingin-tsoavaly mbamin\u2019ny tafiny.",
        "20": "Ary nosamborina ilay bibidia sy ilay mpaminany sandoka, izay nanao famantarana teo anatrehan\u2019ny bibidia, dia famantarana namitahany an\u2019izay nandray ny mariky ny bibidia sy izay nivavaka tamin\u2019ny sariny. Koa samy natsipy velona tao amin\u2019ny farihy afo arehitry ny solifara izy ireo.",
        "21": "Fa ny sisa kosa novonoina tamin\u2019ilay sabatra lava lela nivoaka avy tamin\u2019ny vavan\u2019ilay mitaingin-tsoavaly. Ary voky ny nofon\u2019izy ireny ny vorona rehetra."
    },
    "20": {
        "1": "Ary hitako fa nisy anjely nidina avy any an-danitra, ary teny an-tanany ny lakilen\u2019ny lavaka mangitsokitsoka sy rojo vy lehibe.",
        "2": "Ary nosamboriny ilay dragona, ilay menarana tany am-boalohany, dia ny Devoly sy Satana, ka nofatorany arivo taona,",
        "3": "dia natsipiny mafy tao amin\u2019ny lavaka mangitsokitsoka. Ary nohidian\u2019ilay anjely sy nasiany tombo-kase ilay lavaka, mba tsy hahafahan\u2019ilay dragona hamitaka ny firenena intsony mandra-pahatapitry ny arivo taona. Aorian\u2019izany, dia hovahana vetivety izy.",
        "4": "Ary nahita seza fiandrianana maro aho, ary nisy nipetraka teo amboniny, dia nomena fahefana hitsara izy ireo. Eny, hitako izay novonoina tamin\u2019ny famaky noho izy nitory momba an\u2019i Jesosy sy niresaka momba an\u2019Andriamanitra. Tsy nivavaka tamin\u2019ilay bibidia na tamin\u2019ny sariny izy ireo sady tsy nandray ilay marika ho eo amin\u2019ny handriny sy ho eo amin\u2019ny tanany. Ary velona ireo ka niara-nanjaka tamin\u2019i Kristy arivo taona.",
        "5": "\u2014Mbola tsy velona ny sisa tamin\u2019ny maty mandra-pahatapitry ny arivo taona.\u2014Izany no fitsanganana voalohany.",
        "6": "Sambatra sy masina izay manana anjara amin\u2019ny fitsanganana voalohany. Tsy manam-pahefana amin\u2019izy ireo ny fahafatesana faharoa, fa ho mpisoron\u2019Andriamanitra sy Kristy ireo, ka hiara-manjaka aminy mandritra ny arivo taona.",
        "7": "Raha vao tapitra ny arivo taona, dia hovahana avy ao amin\u2019ny fonja nitoerany i Satana,",
        "8": "ka hivoaka hamitaka an\u2019ireo firenena any amin\u2019ny vazan-tany efatra, dia i Goga sy Magoga, mba hanangona azy ireo ho amin\u2019ny ady. Tahaka ny fasika any an-dranomasina ny isan\u2019izy ireo.",
        "9": "Ary niroso namakivaky ny sakan\u2019ny tany izy ireo ka nanodidina ny tobin\u2019ny olona masina sy ilay tan\u00e0na malala. Nisy afo nilatsaka avy any an-danitra anefa nandevona azy ireo.",
        "10": "Ary ny Devoly izay namitaka azy dia natsipy mafy tao amin\u2019ny farihy afo sy solifara, izay efa nisy an\u2019ilay bibidia sy ilay mpaminany sandoka. Dia hampijalina andro aman\u2019alina mandrakizay mandrakizay ireo.",
        "11": "Ary nahita seza fiandrianana fotsy lehibe aho, ary hitako ilay nipetraka teo amboniny. Nandositra tsy ho eo anatrehany ny tany sy ny lanitra, ary tsy nisy toerana ho azy ireo.",
        "12": "Ary hitako ny maty, na ny lehibe na ny kely, nijoro teo anoloan\u2019ny seza fiandrianana, dia nisy horonam-boky * novelarina. Fa nisy horonam-boky iray koa novelarina, dia ny horonam-bokin\u2019ny fiainana. Ary ny maty dia notsaraina araka izay voasoratra tao amin\u2019ireo horonam-boky, araka izay nataon\u2019izy ireo.",
        "13": "Ary ny ranomasina dia namoaka ny maty tao aminy, ary ny fahafatesana sy ny Fasana * namoaka ny maty tao aminy, ka samy notsaraina araka izay nataony avy izy ireny.",
        "14": "Ary natsipy mafy tany amin\u2019ny farihy afo ny fahafatesana sy ny Fasana. * Tsy inona ny farihy afo fa ny fahafatesana faharoa.",
        "15": "Ary izay tsy hita voasoratra tao amin\u2019ny bokin\u2019ny fiainana dia natsipy mafy tao amin\u2019ny farihy afo."
    },
    "21": {
        "1": "Ary nahita lanitra vaovao sy tany vaovao aho, fa efa lasa ny lanitra taloha sy ny tany taloha, ary tsy nisy ranomasina intsony.",
        "2": "Hitako koa ilay tan\u00e0na masina, dia i Jerosalema Vaovao, nidina avy any an-danitra avy any amin\u2019Andriamanitra sady efa voaomana tahaka ny ampakarina mihaingo hihaona amin\u2019ny vadiny.",
        "3": "Tamin\u2019izay aho dia nahare feo mafy avy teo amin\u2019ny seza fiandrianana, nanao hoe: \u201cEo amin\u2019ny olombelona ny tranolain\u2019Andriamanitra, ary izy hiara-mitoetra amin\u2019izy ireo, ary ireo ho olony, ka Andriamanitra mihitsy no ho eo aminy.",
        "4": "Ary hofafany ny ranomaso rehetra amin\u2019ny mason\u2019izy ireo, ka tsy hisy fahafatesana intsony, sady tsy hisy intsony ny alahelo na ny fitarainana na ny fanaintainana, fa efa lasa ny zavatra taloha.\u201d",
        "5": "Ary hoy Ilay nipetraka teo ambonin\u2019ny seza fiandrianana: \u201cAtaoko vaovao ny zava-drehetra.\u201d Hoy koa izy: \u201cSoraty fa azo antoka sady marina ireo teny ireo.\u201d",
        "6": "Ary hoy izy tamiko: \u201cEfa tanteraka izany! Izaho no Alfa sy Omega, ny fiandohana sy ny fiafarana. Izay mangetaheta dia homeko rano maimaim-poana avy amin\u2019ny loharanon\u2019ny ranon\u2019aina.",
        "7": "Izay mandresy dia handova izany, ka ho Andriamaniny aho ary izy ho zanako.",
        "8": "Fa ny kanosa sy ny tsy manam-pinoana sy ny olona maloto sady maharikoriko sy ny mpamono olona sy ny mpijangajanga sy ny mpilalao ody * sy ny mpanompo sampy sy ny mpandainga rehetra kosa, dia ao amin\u2019ny farihy mirehitra afo sy solifara no anjarany. Tsy inona izany fa ny fahafatesana faharoa.\u201d",
        "9": "Ary tonga ny iray tamin\u2019ny anjely fito nanana ny vilia fito feno ny loza fito farany. Dia hoy izy tamiko: \u201cAvia at\u1ef3 fa hasehoko anao ny ampakarina, vadin\u2019ny Zanak\u2019ondry.\u201d",
        "10": "Koa nentiny tamin\u2019ny herin\u2019ny fanahy nankeo amin\u2019ny tendrombohitra lehibe sady avo aho, dia nasehony ahy i Jerosalema, ilay tan\u00e0na masina, izay nidina avy any an-danitra avy tamin\u2019Andriamanitra,",
        "11": "sady nanana ny voninahitr\u2019Andriamanitra. Toy ny vatosoa faran\u2019izay tsara ny famirapiratany, dia tahaka ny vato jaspa mamirapiratra toy ny kristaly.",
        "12": "Nanana manda lehibe sady avo sy vavahady roa ambin\u2019ny folo izy io. Ary nisy anjely roa ambin\u2019ny folo teo amin\u2019ireo vavahady, ary nisy anarana voasoratra teo, dia ny anaran\u2019ny foko roa ambin\u2019ny folon\u2019ny zanak\u2019Israely.",
        "13": "Teo atsinanana dia nisy vavahady telo, teo avaratra telo, teo atsimo telo, ary teo andrefana telo.",
        "14": "Ary ny mandan\u2019ilay tan\u00e0na koa dia nisy vato fototra roa ambin\u2019ny folo, izay nisy anarana roa ambin\u2019ny folo, dia ny anaran\u2019ny apostoly roa ambin\u2019ny folon\u2019ny Zanak\u2019ondry.",
        "15": "Ary ilay niresaka tamiko dia nihazona bararata volamena fandrefesana, mba handrefesany ilay tan\u00e0na sy ny vavahadiny ary ny mandany.",
        "16": "Ary efamira ilay tan\u00e0na, ka mitovy ny lavany sy ny sakany. Dia norefesiny tamin\u2019ilay bararata ilay tan\u00e0na, ka roa arivo sy iray alina stadio, * ary mitovy ny lavany sy ny sakany ary ny haavony.",
        "17": "Norefesiny koa ny mandany, ka efatra amby efapolo amby zato hakiho, * araka ny fandrefesan\u2019ny olona, izay sady fandrefesan\u2019ny anjely koa.",
        "18": "Ary ny rafitr\u2019ilay manda dia jaspa, ary ilay tan\u00e0na dia volamena tsy misy fangarony tahaka ny fitaratra madio.",
        "19": "Voaravaka vatosoa isan-karazany ny fototry ny mandan\u2019ilay tan\u00e0na: Ny fototra voalohany dia jaspa, ny faharoa safira, ny fahatelo kalsedoanina, ny fahefatra emeraoda,",
        "20": "ny fahadimy sardoniksa, ny fahenina sardoanina, ny fahafito krizolita, ny fahavalo berila, ny fahasivy topaza, ny fahafolo krizoprazy, ny fahiraika ambin\u2019ny folo hiasinta, ny faharoa ambin\u2019ny folo ametista.",
        "21": "Ary perla roa ambin\u2019ny folo ny vavahadiny roa ambin\u2019ny folo, ka perla iray no nanaovana ny vavahady tsirairay. Ary volamena tsy misy fangarony tahaka ny fitaratra tantera-pahazavana ny lalamben\u2019ilay tan\u00e0na.",
        "22": "Ary tsy nahita tempoly tao aho, fa i Jehovah Andriamanitra, ilay Mahery Indrindra, sy ny Zanak\u2019ondry, no tempoliny.",
        "23": "Ary tsy nila ny masoandro na ny volana mba hanazava azy ilay tan\u00e0na, fa ny voninahitr\u2019Andriamanitra no nanazava azy, ary ny Zanak\u2019ondry no jirony.",
        "24": "Ary handeha amin\u2019ny fahazavan\u2019ilay tan\u00e0na ireo firenena, ary ny mpanjakan\u2019ny tany hitondra ny voninahiny hankao amin\u2019ilay tan\u00e0na.",
        "25": "Ary tsy hohidiana mihitsy ny vavahadiny amin\u2019ny andro, fa tsy hisy alina ao.",
        "26": "Ary hoentin\u2019izy ireo ao ny voninahitry ny firenena sy ny hajany.",
        "27": "Tsy hiditra ao mihitsy izay zavatra tsy masina sy izay mpanao zava-maharikoriko sy mpandainga, fa izay voasoratra ao amin\u2019ny horonam-bokin\u2019ny fiainana ihany, dia ny horonam-bokin\u2019ny Zanak\u2019ondry."
    },
    "22": {
        "1": "Ary nampiseho ahy reniranon\u2019ny ranon\u2019aina izy. Mangalahala toy ny vato kristaly izy io ary nikoriana avy teo amin\u2019ny seza fiandrianan\u2019Andriamanitra sy ny Zanak\u2019ondry,",
        "2": "teo afovoan\u2019ny lalamben\u2019ilay tan\u00e0na. Ary nisy hazon\u2019aina mamoa indroa ambin\u2019ny folo sady namoa isam-bolana, teo amin\u2019ny andaniny roa amin\u2019ilay renirano. Ary ny ravin\u2019ireo hazo dia ho fanasitranana ny firenena.",
        "3": "Ary tsy hisy ozona intsony. Fa ho ao amin\u2019ilay tan\u00e0na kosa ny seza fiandrianan\u2019Andriamanitra sy ny an\u2019ny Zanak\u2019ondry. Ary ireo mpanompon\u2019Andriamanitra dia hanao fanompoana masina ho azy,",
        "4": "ka hahita ny tavany, ary ho eo amin\u2019ny handrin\u2019izy ireo ny anaran\u2019Andriamanitra.",
        "5": "Tsy hisy alina intsony koa, ka tsy mila fahazavan\u2019ny jiro na fahazavan\u2019ny masoandro izy ireo, satria hanazava azy i Jehovah Andriamanitra. Ary hanjaka mandrakizay mandrakizay izy ireo.",
        "6": "Ary hoy izy tamiko: \u201cAzo antoka sady marina ireo teny ireo. Eny, i Jehovah, ilay Andriamanitra nanome fanambarana an\u2019ireo mpaminaniny tamin\u2019ny alalan\u2019ny fanahiny, dia naniraka ny anjeliny hampiseho amin\u2019ny mpanompony izay zavatra hitranga tsy ho ela.",
        "7": "Ary ho avy haingana aho. Sambatra izay mitandrina ny tenin\u2019ny faminaniana amin\u2019ity horonam-boky ity.\u201d",
        "8": "Izaho Jaona no nandre sy nahita izany. Ary rehefa nandre sy nahita aho, dia niankohoka hivavaka teo an-tongotr\u2019ilay anjely nampiseho izany tamiko.",
        "9": "Hoy anefa izy tamiko: \u201cTandremo! Aza manao izao! Fa mpanompo toa anao ihany aho, ary mpanompo toa an\u2019ireo rahalahinao izay mpaminany sy toa an\u2019ireo mitandrina ny teny amin\u2019ity horonam-boky ity. Andriamanitra no ivavaho.\u201d",
        "10": "Hoy koa izy tamiko: \u201cAza asiana tombo-kase ny tenin\u2019ny faminaniana amin\u2019ity horonam-boky ity, fa antomotra ny fotoana voatondro.",
        "11": "Izay manao ny tsy marina, aoka izy mbola hanao ny tsy marina ihany. Ary aoka izay maloto mbola hatao maloto kokoa. Fa aoka kosa izay olo-marina mbola hanao ny marina ihany, ary izay masina mbola hatao masina kokoa.",
        "12": "\u201c\u2018Ho avy haingana aho, ary efa et\u1ef3 amiko izay tokony havaly ny tsirairay araka izay ataony.",
        "13": "Izaho no Alfa sy Omega, ny voalohany sy ny farany, ny fiandohana sy ny fiafarana.",
        "14": "Sambatra izay manasa ny akanjony, mba hananany zo hankeo amin\u2019ny hazon\u2019aina sy mba hahafahany hiditra amin\u2019ny vavahady ho ao amin\u2019ilay tan\u00e0na.",
        "15": "Fa any ivelany ny alika sy ny mpilalao ody sy ny mpijangajanga sy ny mpamono olona sy ny mpanompo sampy ary izay tia lainga sy mpandainga.\u2019",
        "16": "\u201c\u2018Izaho Jesosy dia naniraka ny anjeliko hitory aminareo izany zavatra izany ho an\u2019ny fiangonana. Izaho no faka sy taranak\u2019i Davida, sy ilay kintan\u2019ny maraina mamirapiratra.\u2019\u201d",
        "17": "Ary miteny tsy an-kijanona ny fanahy sy ny ampakarina hoe: \u201cAvia!\u201d Ary aoka izay mandre hilaza hoe: \u201cAvia!\u201d Ary aoka ho avy izay mangetaheta. Ary izay maniry, aoka izy hisotro maimaim-poana amin\u2019ny ranon\u2019aina.",
        "18": "\u201cIzao no ambarako amin\u2019izay rehetra mandre ny tenin\u2019ny faminaniana amin\u2019ity horonam-boky ity: Raha misy manampy ireo zavatra ireo, dia hampian\u2019Andriamanitra ny loza voasoratra ato amin\u2019ity horonam-boky ity ho azy.",
        "19": "Ary raha misy manaisotra teny ato amin\u2019ny horonam-bokin\u2019ity faminaniana ity, dia hesorin\u2019Andriamanitra ny anjarany amin\u2019ny hazon\u2019aina sy ny tan\u00e0na masina, dia izay voasoratra ato amin\u2019ity horonam-boky ity.",
        "20": "\u201cHoy ilay manambara izany zavatra izany: \u2018Eny, ho avy haingana aho.\u2019\u201d \u201cAmena! Avia, Jesosy Tompo \u00f4!\u201d",
        "21": "Ho amin\u2019ny olona masina anie ny hatsaram-panahy tsy manam-paharoan\u2019i Jesosy Kristy Tompo!"
    },
    "meta": {
        "name": "Apokalypsy",
        "order": 65,
        "chapter_number": 22
    }
}