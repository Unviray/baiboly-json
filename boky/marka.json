{
    "1": {
        "1": "1 Ny fiandohan\u2019ny vaovao tsara momba an\u2019i Jesosy Kristy:",
        "2": "2 Araka izay nosoratan\u2019i Isaia mpaminany, manao hoe: \u201cHirahiko hialoha anao ny irako, hanomana ny lalanao.\u2014",
        "3": "3 Injay misy miantso mafy any an-tany efitra hoe: \u2018Omano ny lalana halehan\u2019i Jehovah, ataovy mahitsy ny lalan-kalehany\u2019\u201d,",
        "4": "4 dia niseho tany an-tany efitra i Jaona Mpanao Batisa, ka nitory ny batisa, izay mariky ny fibebahana hahazoana famelan-keloka.",
        "5": "5 Koa nivoaka nankany aminy ny tany amin\u2019ny faritr\u2019i Jodia rehetra sy ny mponina rehetra tany Jerosalema, ka nataony batisa tao amin\u2019ny Reniranon\u2019i Jordana, ary niaiky ampahibemaso ny fahotany izy ireny.",
        "6": "6 Volon-drameva ny fitafian\u2019i Jaona, fehikibo hoditra no teo amin\u2019ny andilany, ary valala sy tantelidia no fihinany.",
        "7": "7 Ary nitory izy hoe: \u201cMisy mahery noho izaho ho avy ao aoriako. Tsy mendrika hiondrika hamaha ny fehin-kapany akory aza aho.",
        "8": "8 Izaho nanao batisa anareo tamin\u2019ny rano, fa izy kosa hanao batisa anareo amin\u2019ny fanahy * masina.\u201d",
        "9": "9 Tamin\u2019izany andro izany dia tonga avy any Nazareta any Galilia i Jesosy ka nataon\u2019i Jaona batisa tao amin\u2019ny Reniranon\u2019i Jordana.",
        "10": "10 Raha vao niakatra avy tao anaty rano i Jesosy, dia hitany ny lanitra nisokatra sy ny fanahy masina nidina toy ny voromailala nankeo amboniny.",
        "11": "11 Ary nisy feo avy any an-danitra nanao hoe: \u201cIanao no Zanako malalako, ianao no sitrako.\u201d",
        "12": "12 Ary nentanin\u2019ny fanahy masina avy hatrany mba ho any an-tany efitra izy.",
        "13": "13 Koa nitoetra efapolo andro tany izy, ary nalain\u2019i Satana fanahy. Nisy bibidia tany, nefa nikarakara azy ny anjely.",
        "14": "14 Rehefa voasambotra i Jaona, dia nankany Galilia i Jesosy ka nitory ny vaovao tsaran\u2019Andriamanitra,",
        "15": "15 nanao hoe: \u201cEfa tonga ny fotoana voatondro, ary efa manakaiky ny fanjakan\u2019Andriamanitra. Mibebaha ianareo, ka minoa ny vaovao tsara.\u201d",
        "16": "16 Rehefa nandeha teny amoron\u2019ny ranomasin\u2019i Galilia izy, dia nahita an\u2019i Simona sy Andrea rahalahiny nanipy ny haratony tao an-dranomasina, fa mpanarato ireo.",
        "17": "17 Koa hoy i Jesosy taminy: \u201cAndao hanaraka ahy, fa hataoko izay hahatonga anareo ho mpanarato olona.\u201d",
        "18": "18 Dia nandao ny haratony avy hatrany ireo ka nanaraka azy.",
        "19": "19 Ary mbola nandroso lavidavitra ihany izy, ka nahita an\u2019i Jakoba zanak\u2019i Zebedio, sy Jaona rahalahiny. Tao an-tsambokeliny izy mirahalahy, nanamboatra ny simba tamin\u2019ny haratony.",
        "20": "20 Nantsoin\u2019i Jesosy avy hatrany izy ireo, ka nandao an\u2019i Zebedio rainy teo an-tsambokely sy ny olona nokaramaina, ary nanaraka an\u2019i Jesosy.",
        "21": "21 Ary nankany Kapernaomy izy ireo. Raha vao tonga ny sabata, dia niditra tao amin\u2019ny synagoga izy ka nanomboka nampianatra.",
        "22": "22 Nitolagaga ny olona noho ny fomba fampianany, satria nampianatra azy toy izay manana fahefana izy, fa tsy toy ny mpanora-dal\u00e0na.",
        "23": "23 Tamin\u2019izay fotoana izay indrindra, dia nisy lehilahy azon\u2019ny fanahy maloto tao amin\u2019ilay synagoga. Niantsoantso mafy izy",
        "24": "24 hoe: \u201cMisy zavatra iombonanay aminao angaha moa, ry Jesosy avy any Nazareta? Tonga mba handringana anay ve ianao? Fantatro tsara ange fa ianao Ilay Masin\u2019Andriamanitra e!\u201d",
        "25": "25 Niteny mafy azy anefa i Jesosy hoe: \u201cMang\u00ecna, ary mivoaha aminy!\u201d",
        "26": "26 Ary nivoaka tamin-dralehilahy ilay fanahy maloto, rehefa avy nampifanintontsintona azy sy nikiakiaka faran\u2019izay mafy.",
        "27": "27 Dia gaga be avokoa ny rehetra ka nifampiresaka hoe: \u201cFa ahoana izao? Fampianarana vaovao izao! Na ny fanahy maloto aza baikoiny sady ananany fahefana, ka mankat\u00f2 azy.\u201d",
        "28": "28 Teo no ho eo ihany dia niely hatraiza hatraiza nanerana ny faritra manodidina an\u2019i Galilia ny lazany.",
        "29": "29 Ary niala tao amin\u2019ny synagoga avy hatrany izy ireo ka nankany an-tranon\u2019i Simona sy Andrea, niaraka tamin\u2019i Jakoba sy Jaona.",
        "30": "30 Teo am-pandriana ny rafozambavin\u2019i Simona fa nanavy. Tonga dia noresahin\u2019ireo tamin\u2019i Jesosy ny momba azy.",
        "31": "31 Koa nanatona an-dravehivavy izy ka nandray ny tanany ary nanarina azy. Dia niala tamin-dravehivavy ny fanaviany, ary nikarakara an\u2019ireo izy.",
        "32": "32 Nony hariva ny andro ka efa nilentika ny masoandro, dia nentin\u2019ny olona teo aminy izay rehetra narary sy nisy demonia",
        "33": "33 ka niangona teo am-baravarana avokoa ny tao an-tan\u00e0na.",
        "34": "34 Koa nanasitrana olona maro azon\u2019aretina isan-karazany izy, ary namoaka demonia maro. Tsy navelany hiteny anefa ny demonia, satria fantatr\u2019ireo fa izy no Kristy.",
        "35": "35 Vao maraina be, raha mbola maizina ny andro, dia nitsangana izy ka lasa nankany amin\u2019ny toerana mitokana, ary nivavaka tany.",
        "36": "36 Nitady azy fatratra anefa i Simona sy ireo niaraka taminy",
        "37": "37 ka nahita azy. Dia hoy ireo taminy: \u201cMitady anao ny olona rehetra.\u201d",
        "38": "38 Hoy anefa izy tamin\u2019ireo: \u201cAndao isika ho any an-toeran-kafa, ho any amin\u2019ny tan\u00e0na manodidina, mba hitoriako any koa, fa izany no nahatongavako.\u201d",
        "39": "39 Ary lasa izy nitory tany amin\u2019ny synagoga nanerana an\u2019i Galilia manontolo sady namoaka demonia.",
        "40": "40 Nisy boka koa tonga teo aminy, ka nandohalika sady niangavy azy mafy hoe: \u201cRaha mba sitrakao fotsiny mantsy ny hanadio ahy, dia ho vitanao izany.\u201d",
        "41": "41 Koa nangoraka azy izy ka nanatsotra ny tanany sady nikasika azy, ary niteny taminy hoe: \u201cSitrako tokoa. Madiova ianao.\u201d",
        "42": "42 Koa afaka taminy avy hatrany ny habokana, ka nanjary nadio izy.",
        "43": "43 Nofeperan\u2019i Jesosy mafy koa izy ary nasainy nandeha avy hatrany",
        "44": "44 sady nilazany hoe: \u201cTandremo sao milazalaza amin\u2019olona! Fa mandehana miseho any amin\u2019ny mpisorona, ary noho ny nanadiovana anao, dia atolory ny zavatra nandidian\u2019i Mosesy, mba ho porofo amin\u2019izy ireo fa sitrana ianao.\u201d",
        "45": "45 Nony lasa anefa ralehilahy, dia nanomboka niresaka be momba izany sy nampiely izany tantara izany izy. Koa tsy nisy tan\u00e0na azon\u2019i Jesosy nidirana an-karihary, ka nitoetra tany ivelan\u2019ny tan\u00e0na, tany amin\u2019ny toerana mitokana, izy. Tonga teo aminy foana anefa ny olona avy teny rehetra teny."
    },
    "2": {
        "1": "2 Nony afaka andro vitsivitsy anefa, dia niditra tao Kapernaomy indray i Jesosy, ary ren\u2019ny olona fa tao an-trano izy.",
        "2": "2 Koa maro be ny olona tafangona tao, ka tsy nisy toerana intsony na teo akaikin\u2019ny varavarana aza. Dia nanomboka nitory ny vaovao tsara tamin\u2019ny olona izy.",
        "3": "3 Ary nisy lehilahy nalemy nentin\u2019ny olona teo aminy. Efa-dahy no nitondra azy io.",
        "4": "4 Tsy afaka nitondra azy teo amin\u2019i Jesosy anefa ireo noho ny habetsahan\u2019ny vahoaka, ka nesoriny ny tafo teo ambonin\u2019i Jesosy ary noloahany ka teo no nampidinany ny fandriana nisy an\u2019ilay nalemy.",
        "5": "5 Rehefa hitan\u2019i Jesosy ny finoan\u2019ireo, dia hoy izy tamin\u2019ilay nalemy: \u201cVoavela ny helokao, anaka.\u201d",
        "6": "6 Ary nisy mpanora-dal\u00e0na nipetraka teo, ka nieritreritra tao am-pony hoe:",
        "7": "7 \u201cNahoana ilehio no miteny toy izany? Manevateva an\u2019Andriamanitra izy. Fa iza no afaka mamela heloka afa-tsy Andriamanitra ihany?\u201d",
        "8": "8 Avy hatrany anefa dia fantatr\u2019i Jesosy tany an-tsainy tany ny eritreritr\u2019ireo, ka hoy izy taminy: \u201cNahoana ianareo no mieritreritra izany ao am-ponareo?",
        "9": "9 Inona no mora kokoa: Ny milaza amin\u2019ilay malemy hoe: \u2018Voavela ny helokao\u2019, sa ny milaza hoe: \u2018Mitsang\u00e0na ka batao ny fandriananao ary mandehana?\u2019",
        "10": "10 Mba hahafantaranareo anefa fa manana fahefana eto an-tany hamela heloka ny Zanak\u2019olona...\u201d, dia hoy izy tamin\u2019ilay nalemy:",
        "11": "11 \u201cIzao no lazaiko aminao: Mitsang\u00e0na, batao ny fandriananao, ary modia any an-tranonao.\u201d",
        "12": "12 Koa nitsangana ralehilahy ary tonga dia nibata ny fandrianany ka nandeha nivoaka teo imason\u2019ny olona rehetra. Dia talanjona avokoa izy rehetra ka nanome voninahitra an\u2019Andriamanitra, sady niteny hoe: \u201cMbola tsy nahita ny toy izao mihitsy isika.\u201d",
        "13": "13 Nivoaka nankeny amoron-dranomasina indray izy ka tonga teo aminy ny vahoaka rehetra, dia nampianariny.",
        "14": "14 Teny an-dalana izy dia nahita an\u2019i Levy zanak\u2019i Alfeo nipetraka tao amin\u2019ny birao famorian-ketra. Raha vao nahita azy izy, dia niteny taminy hoe: \u201cAndao hanara-dia ahy.\u201d Koa nitsangana i Levy ka nanaraka azy.",
        "15": "15 Taoriana kelin\u2019izay dia nandry ilika * nisakafo tao an-tranon\u2019i Levy i Jesosy. Ary nisy mpamory hetra sy mpanota maro tao nandry ilika nisakafo niaraka tamin\u2019i Jesosy sy ny mpianany, fa nisy maro ireny. Ary tonga mpanara-dia an\u2019i Jesosy ireny.",
        "16": "16 Nony nahita an\u2019i Jesosy niara-nihinana tamin\u2019ny mpanota sy ny mpamory hetra anefa ny mpanora-dal\u00e0na anisan\u2019ny Fariseo, dia niteny tamin\u2019ny mpianany hoe: \u201cFa angaha izy miara-mihinana amin\u2019ny mpamory hetra sy ny mpanota?\u201d",
        "17": "17 Ren\u2019i Jesosy izany ka hoy izy tamin\u2019ireo: \u201cTsy ny matanjaka no mila dokotera, fa ny marary. Tsy tonga hiantso ny marina aho, fa ny mpanota.\u201d",
        "18": "18 Nifady hanina matetika ny mpianatr\u2019i Jaona sy ny Fariseo. Koa nanatona ireo ka niteny taminy hoe: \u201cNahoana izahay mpianatr\u2019i Jaona sy ny mpianatry ny Fariseo no mifady hanina matetika, fa ny mpianatrao kosa tsy mba mifady?\u201d",
        "19": "19 Dia hoy i Jesosy taminy: \u201cAfaka mifady hanina ve ny naman\u2019ny mpampakatra, raha mbola eo aminy ny mpampakatra? Tsy afaka mifady hanina izy ireo raha mbola eo aminy koa ny mpampakatra.",
        "20": "20 Ho avy anefa ny andro hanesorana ny mpampakatra tsy ho eo aminy, ka amin\u2019izany andro izany izy ireo vao hifady hanina.",
        "21": "21 Tsy misy manampina akanjo tonta amin\u2019ny tapa-damba vaovao. Raha izany mantsy, dia hisintona be ilay tapa-damba ka handrirotra an\u2019ilay akanjo ary vao mainka hitatra ny rovitra.",
        "22": "22 Tsy misy koa olona manisy divay vaovao ao anaty siny hoditra efa tonta. Fa raha izany, dia hamaky an\u2019ilay siny ilay divay ka hafoy avokoa na ny divay na ny siny. Fa atao ao anaty siny hoditra vaovao ny divay vaovao.\u201d",
        "23": "23 Ary nandeha teny amin\u2019ny saha nisy voly varimbazaha izy tamin\u2019ny sabata, ary nioty salohim-barimbazaha teny am-pandehanana ny mpianany.",
        "24": "24 Koa hoy ny Fariseo taminy: \u201cJereo ange e! Nahoana ireo no manao izay tsy azo atao amin\u2019ny sabata?\u201d",
        "25": "25 Fa hoy izy tamin\u2019ny Fariseo: \u201cMbola tsy novakinareo mihitsy ve izay nataon\u2019i Davida rehefa tsy nanan-kohanina izy ka noana, dia izy sy izay niaraka taminy?",
        "26": "26 Fa niditra tao an-tranon\u2019Andriamanitra izy, araka ny fitantarana momba an\u2019i Abiatara lehiben\u2019ny mpisorona, ka nihinana ny mofo atolotra, izay tsy azon\u2019iza na iza hanina afa-tsy ny mpisorona ihany. Ary nomeny koa izay niaraka taminy.\u201d",
        "27": "27 Hoy koa izy tamin\u2019ireo: \u201cNy sabata no natao ho an\u2019ny olona, fa tsy ny olona no natao ho an\u2019ny sabata.",
        "28": "28 Noho izany, dia Tompon\u2019ny sabata ny Zanak\u2019olona.\u201d"
    },
    "3": {
        "1": "3 Niditra tao amin\u2019ny synagoga indray izy, ary nisy lehilahy maty tanana tao.",
        "2": "2 Ary nijery azy tsara ny olona raha hanasitrana an-dralehilahy amin\u2019ny sabata izy na tsia, mba hiampangany azy.",
        "3": "3 Dia hoy izy tamin\u2019ilay lehilahy maty tanana: \u201cMitsang\u00e0na ka mankanesa etsy afovoany etsy.\u201d",
        "4": "4 Ary hoy izy tamin\u2019ny olona: \u201cInona no azo atao amin\u2019ny sabata: Ny manao soa sa ny manao ratsy, ny mamonjy olona sa ny mamono olona?\u201d * Tsy niteny tsy nivolana anefa ireo.",
        "5": "5 Dia nijery tamin-katezerana an\u2019ireo olona nanodidina azy izy sady nalahelo mafy noho ny hamafin\u2019ny fon\u2019ireo, ka hoy izy tamin-dralehilahy: \u201cAtsory ny tananao.\u201d Ary natsotrany ny tanany, ka sitrana.",
        "6": "6 Tamin\u2019izay dia nivoaka ny Fariseo, ka nikaon-doha avy hatrany niaraka tamin\u2019ireo mpomba an\u2019i Heroda ny amin\u2019ny fomba hamonoana an\u2019i Jesosy.",
        "7": "7 Fa niala teo i Jesosy sy ny mpianany ka nankany an-dranomasina. Ary nisy olona maro be avy any Galilia sy Jodia nanaraka azy.",
        "8": "8 Nisy olona maro be koa tonga teo aminy nony nandre ny amin\u2019ny zavatra maro nataony, eny, tonga teo hatramin\u2019ny olona avy any Jerosalema sy Idomea sy tany ampitan\u2019i Reniranon\u2019i Jordana sy ny manodidina an\u2019i Tyro sy Sidona.",
        "9": "9 Ary nilazany ny mpianany mba hanomana sambokely hiandry azy eo foana, sao hifanesika eo aminy ny vahoaka.",
        "10": "10 Nanasitrana olona maro mantsy izy, ka nitangorona teo aminy mba hikasika azy izay rehetra nijaly noho ny aretina.",
        "11": "11 Ary na ny fanahy * maloto aza, isaky ny nahita azy, dia niankohoka teo anatrehany sady niantso mafy hoe: \u201cIanao no Zanak\u2019Andriamanitra.\u201d",
        "12": "12 Imbetsaka anefa izy no nandrara mafy an\u2019ireny mba tsy hilazalaza ny momba azy.",
        "13": "13 Ary niakatra teny an-tendrombohitra izy, dia nantsoiny izay tiany, ka nankeo aminy.",
        "14": "14 Ary naka roa ambin\u2019ny folo lahy izay nantsoiny koa hoe \u201capostoly\u201d izy, mba hiaraka aminy sy hirahiny hitory",
        "15": "15 ary hanam-pahefana hamoaka demonia.",
        "16": "16 Ireto avy izy roa ambin\u2019ny folo lahy: I Simona, izay nantsoiny koa hoe Petera,",
        "17": "17 sy Jakoba zanak\u2019i Zebedio sy Jaona rahalahiny\u2014izy roa lahy ireo koa nomeny anarana hoe Boanerjesy, izay midika hoe Zanaky ny Varatra\u2014,",
        "18": "18 sy Andrea sy Filipo sy Bartolomeo sy Matio sy Tomasy sy Jakoba zanak\u2019i Alfeo, sy Tadeo sy Simona Kananeanina,",
        "19": "19 ary Jodasy Iskariota, ilay namadika azy tat\u1ef3 aoriana. Ary niditra tao amin\u2019ny trano iray izy,",
        "20": "20 dia niangona indray ny vahoaka, ka tsy nahafahany nihinan-kanina akory.",
        "21": "21 Nony nandre izay nitranga ny havany, dia nivoaka hisambotra azy, fa hoy ireo: \u201cVoa ny sainy.\u201d",
        "22": "22 Nilaza koa ny mpanora-dal\u00e0na izay nidina avy any Jerosalema hoe: \u201cI Belzeboba no ao aminy, ary amin\u2019ny alalan\u2019ny lehiben\u2019ny demonia no amoahany demonia.\u201d",
        "23": "23 Ary nantsoin\u2019i Jesosy hankeo aminy ireo, ka nilazany fanoharana hoe: \u201cAhoana no ahafahan\u2019i Satana mamoaka an\u2019i Satana?",
        "24": "24 Raha misy fanjakana miady an-trano, dia tsy afaka ny haharitra izany fanjakana izany.",
        "25": "25 Raha misy ankohonana miady an-trano, dia tsy haharitra izany ankohonana izany.",
        "26": "26 Koa raha mitsangana hanohitra ny tenany i Satana ka manjary voazarazara, dia tsy afaka ny haharitra izy, fa hifarana hatreo ny aminy.",
        "27": "27 Tsy misy tafiditra ao an-tranon\u2019ny lehilahy matanjaka mantsy ka afaka mandroba ny entany raha tsy fatorany aloha ralehilahy, vao handroba ny ao an-tranony izy.",
        "28": "28 Lazaiko aminareo marina tokoa fa ho voavela avokoa ny zava-drehetra ataon\u2019ny zanak\u2019olombelona, na inona na inona fahotana sy fanevatevana zava-masina * ataony.",
        "29": "29 Fa na iza na iza kosa manevateva ny fanahy masina, dia tsy hahazo famelan-keloka mihitsy na rahoviana na rahoviana, fa meloka noho ny ota mandrakizay izy.\u201d",
        "30": "30 Nilaza izany izy, satria hoy ireo: \u201cMisy fanahy * maloto izy.\u201d",
        "31": "31 Ary tonga ny reniny sy ny rahalahiny, ka nijoro teo ivelany ary naniraka olona hiantso azy.",
        "32": "32 Nisy vahoaka nipetraka anefa nanodidina azy, koa hoy ireo taminy: \u201cAo ivelany ao ny reninao sy ny rahalahinao, mitady anao.\u201d",
        "33": "33 Hoy anefa ny navaliny azy ireo: \u201cIza moa no reniko sy rahalahiko?\u201d",
        "34": "34 Nojereny ireo nipetraka nanodidina azy ka hoy izy: \u201cIreo no reniko sy rahalahiko!",
        "35": "35 Fa na iza na iza manao ny sitrapon\u2019Andriamanitra, dia izy no rahalahiko sy anabaviko ary reniko.\u201d"
    },
    "4": {
        "1": "4 Nampianatra teo amoron-dranomasina indray izy. Ary nisy vahoaka be niangona teo akaikiny, ka niakatra tao an-tsambokely izy dia nipetraka ary nihataka kely ny morony, fa ny vahoaka rehetra kosa teo amoron-dranomasina.",
        "2": "2 Koa nanomboka nampianatra azy zavatra maro tamin\u2019ny fanoharana izy, ka nilaza taminy hoe:",
        "3": "3 \u201cHenoy izao: Nivoaka ny mpamafy mba hamafy.",
        "4": "4 Ary rehefa namafy izy, dia latsaka teny amoron-dalana ny voa sasany, ka lanin\u2019ny vorona tonga teo.",
        "5": "5 Ny voa hafa kosa latsaka teny amin\u2019ny toerana be vato, izay tsy nisy nofon-tany firy. Koa nitsimoka avy hatrany ny voa satria tsy lalina ny nofon-tany.",
        "6": "6 Rehefa niposaka anefa ny masoandro, dia may ireo tsimoka ka nalazo satria tsy namaka lalina.",
        "7": "7 Nisy voa hafa latsaka teny amin\u2019ny tsilo, ary naniry ny tsilo ka nangeja azy, dia tsy namoa izy.",
        "8": "8 Ny voa hafa kosa latsaka teny amin\u2019ny tany tsara ary naniry ka nitombo, dia nanomboka namoa avo telopolo heny sy enimpolo heny ary zato heny.\u201d",
        "9": "9 Hoy koa izy: \u201cIzay manan-tsofina hoenti-mihaino, aoka izy hihaino.\u201d",
        "10": "10 Nony efa irery izy, dia nanomboka nanontany azy momba ny fanoharana ireo nanodidina azy mbamin\u2019ny roa ambin\u2019ny folo lahy.",
        "11": "11 Ary hoy izy tamin\u2019ireo: \u201cIanareo no nilazana mazava tsara ny zava-miafina masina momba ny fanjakan\u2019Andriamanitra. Fa amin\u2019ny hafa kosa, dia fanoharana no ilazana ny zava-drehetra,",
        "12": "12 mba hijery izy fa tsy hahita, ary mba handre fa tsy hahazo ny hevitr\u2019izany, ka tsy hiverina dia tsy hahazo famelan-keloka.\u201d",
        "13": "13 Hoy koa izy tamin\u2019ireo: \u201cIny fanoharana iny aza tsy azonareo ny heviny, koa ahoana no hahazoanareo ny hevitry ny fanoharana hafa rehetra?",
        "14": "14 \u201cIlay mpamafy dia mamafy ny teny.",
        "15": "15 Ireo teny amoron-dalana \u00e0ry dia izay namafazana ny teny, nefa raha vao mandre izany izy, dia tonga i Satana manaisotra ny teny nafafy tao aminy.",
        "16": "16 Eo koa ireo nafafy teny amin\u2019ny toerana be vato: Raha vao mandre ny teny izy, dia manaiky izany amim-pifaliana.",
        "17": "17 Tsy mamaka ao aminy anefa ny teny, fa maharitra vetivety ihany. Koa mihemotra izy raha vao mipoitra ny fahoriana na ny fanenjehana noho ny teny.",
        "18": "18 Mbola misy hafa koa nafafy teny amin\u2019ny tsilo. Ireo dia izay mandre ny teny,",
        "19": "19 saingy lasa mibahan-toerana tsikelikely ny fanahiana eto amin\u2019ity tontolo ity sy ny famitahan\u2019ny harena ary ny faniriana ny zavatra hafa koa, ka mangeja ny teny, dia manjary tsy mamoa izy.",
        "20": "20 Farany, ireo voa nafafy teny amin\u2019ny tany tsara dia ireo mihaino ny teny ka mandray izany tsara ary dia mamoa avo telopolo heny sy enimpolo heny ary zato heny.\u201d",
        "21": "21 Ary hoy ihany izy tamin\u2019ireo: \u201cHapetraka ao ambany sobika famarana na any ambany fandriana ve ny jiro? Tsy hapetraka eo ambony fitoeran-jiro ve izany?",
        "22": "22 Izay rehetra afenina dia mbola haseho, ary izay rehetra tsara afina dia mbola haharihary.",
        "23": "23 Izay manan-tsofina hoenti-mihaino, aoka izy hihaino.\u201d",
        "24": "24 Hoy koa izy tamin\u2019ireo: \u201cTandremo izay renareo. Araka izay famarana ampiasainareo no hamarana ho anareo, eny, hahazo fanampiny aza ianareo.",
        "25": "25 Fa izay manana dia homena bebe kokoa, fa izay tsy manana kosa, na izay ananany aza, dia halaina aminy.\u201d",
        "26": "26 Ary hoy ihany izy: \u201cNy fanjakan\u2019Andriamanitra dia tahaka ny olona iray manipy voa amin\u2019ny tany.",
        "27": "27 Matory izy amin\u2019ny alina ary mifoha amin\u2019ny maraina. Ary maniry ilay voa ka mitombo, nefa tsy fantany hoe amin\u2019ny fomba ahoana.",
        "28": "28 Mamokatra tsikelikely amin\u2019izao fotsiny ny tany: Voalohany, ny raviny toy ny ravin\u2019ahitra, avy eo ny salohy, ary farany dia feno voa ny salohiny.",
        "29": "29 Raha vao masaka anefa ny vokatra, dia jinjainy amin\u2019ny antsy fijinjana satria tonga ny fotoam-pijinjana.\u201d",
        "30": "30 Ary hoy ihany izy: \u201cAmpitahaintsika amin\u2019inona ny fanjakan\u2019Andriamanitra, ary fanoharana inona no hilazantsika azy?",
        "31": "31 Izany dia tahaka ny voan-tsinapy, * izay bitika indrindra amin\u2019ny voa rehetra eto an-tany, amin\u2019ny fotoana amafazana azy.",
        "32": "32 Rehefa voafafy anefa izy, dia maniry ka tonga lehibe noho ny anana hafa rehetra sady misy rantsany vaventy, hany ka afaka mitoetra eo ambany alokalony ny voro-manidina.\u201d",
        "33": "33 Koa fanoharana maro toy izany no nentiny nitoriana ny teny tamin\u2019ny olona, araka izay hain\u2019ireo nohenoina.",
        "34": "34 Tsy niteny taminy tokoa izy raha tsy tamin\u2019ny fanoharana, nefa nohazavainy tamin\u2019ny mpianany ny zava-drehetra rehefa nitokana izy ireo.",
        "35": "35 Ary ny androtr\u2019iny ihany, rehefa hariva ny andro, dia hoy izy tamin\u2019ireo: \u201cAndao ho eny ampita.\u201d",
        "36": "36 Koa noravan\u2019ireo ny vahoaka, ary nentiny an-tsambokely avy hatrany i Jesosy. Nisy sambokely hafa koa tafaraka taminy.",
        "37": "37 Ary nisy tafio-drivotra mahery, ka niantonta tsy an-kijanona tao anaty sambokely ny onja. Dia nila ho feno rano ilay sambokely.",
        "38": "38 Teo amin\u2019ny vodisambo anefa i Jesosy, natory niondana. Koa nofohazin\u2019ireo izy ka nilazany hoe: \u201cMpampianatra \u00f4, tsy mampaninona anao ve izao isika ho faty izao?\u201d",
        "39": "39 Ary niarina izy ka niteny mafy ny rivotra sady nilaza tamin\u2019ny ranomasina hoe: \u201cMang\u00ecna! Mitonia!\u201d Dia nitsahatra ny rivotra ka nanjary tony dia tony ny andro.",
        "40": "40 Ary hoy izy tamin\u2019ireo: \u201cNahoana ianareo no saro-tahotra? Mbola tsy manam-pinoana ihany ve ianareo?\u201d",
        "41": "41 Natahotra be anefa izy ireo, ary nifampiresaka hoe: \u201cFa iza marina \u00e0ry izy ity, fa hatramin\u2019ny rivotra sy ny ranomasina aza mankat\u00f2 azy?\u201d"
    },
    "5": {
        "1": "5 Ary tonga teny ampitan\u2019ny ranomasina, tao amin\u2019ny faritra nisy ny Gerasianina, izy ireo.",
        "2": "2 Raha vao niala ny sambokely izy, dia nifanena tamin\u2019ny lehilahy iray azon\u2019ny fanahy maloto. Avy teny amin\u2019ireo fasana io lehilahy io.",
        "3": "3 Mpankeny am-pasana izy, ary tsy nisy nahafatotra azy mihitsy hatramin\u2019izay, na tamin\u2019ny rojo vy aza.",
        "4": "4 Fa matetika izy no nofatorana tamin\u2019ny gadra vy sy rojo vy, nefa ny rojo vy notapahiny ary ny gadra vy nopotipotehiny. Eny, tsy nisy nanan-kery hoenti-mamolaka azy.",
        "5": "5 Ary niantsoantso mafy tsy an-kijanona teny am-pasana sy teny an-tendrombohitra izy, na andro na alina, ary nodidididiany tamin\u2019ny vato ny tenany.",
        "6": "6 Raha vao nahita an\u2019i Jesosy teny lavidavitra anefa izy, dia nihazakazaka ka niankohoka teo anatrehany.",
        "7": "7 Ary niantsoantso mafy izy, ka niteny hoe: \u201cMisy zavatra iombonako aminao angaha moa, ry Jesosy Zanak\u2019ilay Andriamanitra Avo Indrindra? Miangavy anao aho hianiana amin\u2019ny anaran\u2019Andriamanitra mba tsy hampijaly ahy.\u201d",
        "8": "8 Efa niteny taminy mantsy i Jesosy hoe: \u201cMivoaha amin\u2019ity lehilahy ity, ry fanahy maloto.\u201d",
        "9": "9 Nanontany anefa i Jesosy hoe: \u201cIza no anaranao?\u201d Ary hoy ilay fanahy maloto taminy: \u201cAndian-tafika no anarako, satria maro izahay.\u201d",
        "10": "10 Ary niangavy an\u2019i Jesosy imbetsaka izy mba tsy handroaka an\u2019ireo fanahy maloto ireo hiala amin\u2019ilay faritra.",
        "11": "11 Ary nisy kisoa maro be nandrasana teo amin\u2019ilay tendrombohitra.",
        "12": "12 Koa niangavy an\u2019i Jesosy ireo fanahy maloto hoe: \u201cMba avelao hiditra ao amin\u2019iretsy kisoa iretsy izahay.\u201d",
        "13": "13 Dia neken\u2019i Jesosy izany. Koa nivoaka ireo fanahy maloto ka niditra tao amin\u2019ireo kisoa. Ary nirifatra nankeny amin\u2019ny hantsana ilay andiany, izay nisy kisoa roa arivo teo ho eo, ka nivarina tany an-dranomasina dia maty an-drano avokoa.",
        "14": "14 Ireo mpiandry kisoa kosa nandositra ka nilaza tany an-tan\u00e0na sy tany ambanivohitra. Ary tonga nijery izay nitranga ny olona.",
        "15": "15 Koa tonga teo amin\u2019i Jesosy ireo, ka nahita fa nipetraka sy efa niakanjo sady efa salama saina ilay lehilahy nisy demonia, dia ilay nisy an\u2019ilay andian-tafika. Koa natahotra ny olona.",
        "16": "16 Ary izay nahita izany kosa nitantara tamin\u2019olona izay nitranga tamin\u2019ilay lehilahy nisy demonia sy izay nanjo an\u2019ireo kisoa.",
        "17": "17 Koa niangavian\u2019ny olona i Jesosy hiala tao amin\u2019ilay faritra nisy azy ireo.",
        "18": "18 Nony niakatra tao an-tsambokely izy, dia niangavy ny hiaraka taminy ilay lehilahy nivoahan\u2019ny demonia.",
        "19": "19 Tsy navelan\u2019i Jesosy anefa ralehilahy, fa hoy izy taminy: \u201cModia any amin\u2019ny havanao, ka lazao aminy izay rehetra nataon\u2019i Jehovah taminao sy ny namindrany fo taminao.\u201d",
        "20": "20 Koa lasa ralehilahy, dia nanomboka nanambara tany amin\u2019ny faritr\u2019i Dekapolisy ny amin\u2019izay rehetra nataon\u2019i Jesosy taminy, ary gaga avokoa ny olona.",
        "21": "21 Rehefa avy nita an-tsambokely indray i Jesosy ka tody teny ampita, dia nisy vahoaka be niangona teo aminy, ary teo amoron-dranomasina izy.",
        "22": "22 Ary tonga ny lehilahy iray atao hoe Jairo, izay anisan\u2019ny mpitantana ny synagoga. Niankohoka teo an-tongotr\u2019i Jesosy izy raha vao nahita azy,",
        "23": "23 ka niangavy azy imbetsaka hoe: \u201cEfa ho faty ny zanako vavikely. Mba afaka mankany ve ianao, hametra-tanana aminy mba ho sitrana izy ka ho velona?\u201d",
        "24": "24 Dia lasa niaraka tamin-dralehilahy i Jesosy. Ary nisy vahoaka be nanaraka azy sady nifanesika taminy.",
        "25": "25 Ary nisy vehivavy nandeha ra efa nandritra ny roa ambin\u2019ny folo taona.",
        "26": "26 Nijaly mafy tamin\u2019ny fitsaboana nataon\u2019ny dokotera maro izy sady efa nandany ny fananany rehetra, nefa tsy nahasoa azy izany, fa vao mainka aza niharatsy ny fahasalamany.",
        "27": "27 Rehefa reny ny momba an\u2019i Jesosy, dia nanatona azy avy tao aoriana izy tao anaty vahoaka, ka nikasika ny akanjony ivelany,",
        "28": "28 fa hoy izy: \u201cRaha mikasika ny akanjony ivelany fotsiny aho, dia ho sitrana.\u201d",
        "29": "29 Ary ritra avy hatrany ny ra nandeha taminy, ka tsapany tao amin\u2019ny vatany fa sitrana tamin\u2019ilay aretina nampijaly izy.",
        "30": "30 Tsapan\u2019i Jesosy avy hatrany koa fa nisy hery niala taminy, ka nitodika izy, tao anaty vahoaka, ary niteny hoe: \u201cIza no nikasika ny akanjoko teo?\u201d",
        "31": "31 Fa hoy ny mpianany taminy: \u201cHitanao fa mifanesika aminao ny vahoaka, ka nahoana ianao no milaza hoe: \u2018Iza no nikasika ahy?\u2019\u201d",
        "32": "32 Nijery manodidina azy anefa izy mba hahitana an\u2019ilay vehivavy nanao izany.",
        "33": "33 Natahotra sy tora-kovitra ravehivavy, sady nahafantatra izay nitranga tamin\u2019ny tenany, rehefa nanatona an\u2019i Jesosy ka nandohalika teo anatrehany, ary nilaza taminy ny marina rehetra.",
        "34": "34 Dia hoy izy tamin-dravehivavy: \u201cNy finoanao no nahasitrana anao, anaka. Mirary soa ho anao aho, ary ho sitrana amin\u2019iny aretina nampijaly anao iny anie ianao!\u201d",
        "35": "35 Ary raha mbola niteny izy, dia nisy lehilahy tonga avy tany an-tranon\u2019ilay mpitantana ny synagoga, nilaza hoe: \u201cMaty ny zanakao! Nahoana no mbola manahirana ny mpampianatra ihany ianao?\u201d",
        "36": "36 Sendra ren\u2019i Jesosy anefa izany, ka hoy izy tamin\u2019ilay mpitantana ny synagoga: \u201cAza matahotra fa minoa fotsiny.\u201d",
        "37": "37 Ary tsy nisy navelany hanaraka azy, afa-tsy i Petera sy Jakoba ary Jaona rahalahin\u2019i Jakoba.",
        "38": "38 Koa tonga tao an-tranon\u2019ilay mpitantana ny synagoga izy ireo. Ary hitan\u2019i Jesosy ireo olona nitabataba, mbamin\u2019ireo nitomany sy nidradradradra.",
        "39": "39 Rehefa niditra izy, dia nilaza tamin\u2019ireo hoe: \u201cNahoana ianareo no mitabataba sy mitomany? Tsy maty ilay zaza fa matory.\u201d",
        "40": "40 Dia nihomehezan\u2019ireo izy. Navoakany anefa izy rehetra, ary nentiny ny ray aman-drenin\u2019ilay zaza sy ireo niaraka taminy, ka niditra tao amin\u2019ny nisy an\u2019ilay zaza izy.",
        "41": "41 Ary noraisiny ny tanan\u2019ilay zaza ka hoy izy taminy: \u201cTalita komy\u201d, raha adika dia hoe: \u201cRy zazavavy, hoy aho aminao: Miarena!\u201d",
        "42": "42 Dia niarina avy hatrany razazavavy ka nanomboka nandeha, fa roa ambin\u2019ny folo taona izy. Raha vao nahita izany ny ray aman-dreniny, dia faly tsy nisy hoatr\u2019izany.",
        "43": "43 Nodidian\u2019i Jesosy imbetsaka anefa ireo mba tsy hampahafantatra izany na amin\u2019iza na amin\u2019iza. Ary nilaza izy fa tokony homena hanina razazavavy."
    },
    "6": {
        "1": "6 Dia niala teo izy ka tonga tao amin\u2019ny faritra niaviany, ary nanaraka azy ny mpianany.",
        "2": "2 Nony tonga ny sabata, dia nanomboka nampianatra tao amin\u2019ny synagoga izy. Ary nitolagaga ny ankamaroan\u2019ireo nihaino, ka niteny hoe: \u201cTaiza no nahazoan\u2019ilehio an\u2019izany? Fa ahoana no nahazoany izany fahendrena izany, ary ahoana no ahavitany fahagagana toy izao?",
        "3": "3 Tsy io ve ilay mpandrafitra zanak\u2019i Maria sady rahalahin\u2019i Jakoba sy Josefa sy Jodasy ary Simona? Ary tsy et\u1ef3 amintsika ve ireo anabaviny?\u201d Koa tafintohina noho ny aminy izy ireo.",
        "4": "4 Hoy anefa i Jesosy tamin\u2019ireo: \u201cAo amin\u2019ny faritra niaviany sy eo amin\u2019ny havany ary ao an-tranony ihany ny mpaminany no tsy mba hajaina.\u201d",
        "5": "5 Koa tsy afaka nanao fahagagana teo izy, afa-tsy fametrahan-tanana tamin\u2019ny marary vitsivitsy ka nanasitrana an\u2019ireny.",
        "6": "6 Gaga tokoa izy noho ny tsy finoan\u2019ireo. Ary nandeha nitety ny tan\u00e0na teny amin\u2019ny manodidina izy, sady nampianatra.",
        "7": "7 Nasainy nankeo aminy izy roa ambin\u2019ny folo lahy, ary nanomboka naniraka azy tsiroaroa izy. Ary nomeny fahefana hamoaka fanahy maloto izy ireo.",
        "8": "8 Nodidiany koa ireo mba tsy hitondra na inona na inona any amin\u2019izay halehany, afa-tsy tehina ihany, ka tsy hitondra mofo, na kitapom-batsy, na vola varahina ao anaty fehikibo fasiany vola,",
        "9": "9 fa hanao kapa kosa, ary tsy hanao akanjo roa.",
        "10": "10 Hoy koa izy tamin\u2019ireo: \u201cNa aiza na aiza trano hidiranareo, dia mitoera ao mandra-pialanareo amin\u2019izany faritra izany.",
        "11": "11 Ary na aiza na aiza toerana tsy handray anareo na tsy hihaino anareo, dia ahintsano ny vovoka amin\u2019ny faladianareo rehefa miala ao, mba ho vavolombelona aminy.\u201d",
        "12": "12 Koa lasa nandeha nitory ireo mba hibebahan\u2019ny olona.",
        "13": "13 Ary namoaka demonia maro sy nanosotra menaka tamin\u2019ny marary maro izy ireo, ka nanasitrana an\u2019ireny.",
        "14": "14 Ren\u2019i Heroda Mpanjaka izany, satria nanjary fanta-bahoaka ny anaran\u2019i Jesosy. Ary hoy ny olona: \u201cNitsangana tamin\u2019ny maty i Jaona Mpanao Batisa, ka izany no ahavitany fahagagana.\u201d",
        "15": "15 Hoy kosa ny hafa: \u201cI Elia izany.\u201d Nisy koa niteny hoe: \u201cMpaminany tahaka ny mpaminany rehetra izany.\u201d",
        "16": "16 Hoy anefa i Heroda nony nahare izany: \u201cI Jaona izay, ilay notapahiko ny lohany. Izy izay nitsangana izay.\u201d",
        "17": "17 I Heroda mantsy efa naniraka olona hisambotra an\u2019i Jaona sy hamatotra azy tao am-ponja, noho ny amin\u2019i Herodiasy vadin\u2019i Filipo rahalahiny. Efa nalainy ho vadiny mantsy ravehivavy.",
        "18": "18 Fa imbetsaka i Jaona no niteny tamin\u2019i Heroda hoe: \u201cTsy azonao atao ny maka ny vadin\u2019ny rahalahinao.\u201d",
        "19": "19 Ary nitahiry lolompo tamin\u2019i Jaona i Herodiasy ka te hamono azy, saingy tsy afaka.",
        "20": "20 Natahotra mantsy i Heroda noho ny amin\u2019i Jaona, izay fantany fa olo-marina sy masina ka narovany. Isaky ny nihaino an\u2019i Jaona izy, dia very hevitra ny amin\u2019izay tokony hataony aminy, nefa nahafaly azy foana ny nihaino azy.",
        "21": "21 Tonga anefa ny andro iray tena nety, dia ny fitsingerenan\u2019ny andro nahaterahan\u2019i Heroda, izay nanaovany fanasana takariva ho an\u2019ny manam-pahefana ambony sy ny mpitari-tafika ary ireo lohandohany tany Galilia.",
        "22": "22 Ary niditra ny zanakavavin\u2019i Herodiasy ka nandihy. Dia nahafaly an\u2019i Heroda sy ireo nandry ilika niara-nisakafo taminy izany. Koa hoy ny mpanjaka tamin-drazazavavy: \u201cAngataho amiko izay rehetra tianao, fa homeko anao.\u201d",
        "23": "23 Nianiana taminy mihitsy izy hoe: \u201cNa inona na inona angatahinao, dia homeko anao, eny fa na dia hatramin\u2019ny antsasaky ny fanjakako aza.\u201d",
        "24": "24 Koa nivoaka razazavavy ka nilaza tamin-dreniny hoe: \u201cInona no tokony hangatahiko?\u201d Dia hoy ny reniny: \u201cNy lohan\u2019i Jaona Mpanao Batisa.\u201d",
        "25": "25 Avy hatrany dia niditra faingana tao amin\u2019ny mpanjaka razazavavy ka nangataka hoe: \u201cTiako raha homenao ahy izao ankehitriny izao eo ambony vilia ny lohan\u2019i Jaona Mpanao Batisa.\u201d",
        "26": "26 Dia nalahelo mafy ny mpanjaka. Na izany aza, dia tsy te hitsipaka ny tenin-drazazavavy izy, noho ny fianianany sy noho ireo olona nandry ilika nisakafo teo.",
        "27": "27 Koa nirahin\u2019ny mpanjaka avy hatrany ny iray tamin\u2019ny mpiaro azy ka nodidiany hitondra ny lohan\u2019i Jaona. Dia lasa io nanapaka ny lohan\u2019i Jaona tao am-ponja.",
        "28": "28 Ary nentiny teo am-bilia izany, ka nomeny an-drazazavavy, ary razazavavy kosa nanome izany an-dreniny.",
        "29": "29 Nony ren\u2019ny mpianatr\u2019i Jaona izany, dia tonga izy ireo naka ny fatiny ka nametraka izany tany am-pasana.",
        "30": "30 Ary niangona teo amin\u2019i Jesosy ny apostoly ka nilaza taminy izay rehetra nataon\u2019izy ireo sy nampianariny.",
        "31": "31 Dia hoy izy tamin\u2019ireo: \u201cAndao hitokana any amin\u2019ny toerana mangina, dia mial\u00e0 sasatra kely.\u201d Fa maro ny olona nivezivezy ka tsy nanam-potoana hihinanan-kanina akory izy ireo.",
        "32": "32 Koa lasa nandeha an-tsambokely ho any amin\u2019ny toerana mangina izy ireo.",
        "33": "33 Hitan\u2019ny olona anefa ny niaingan\u2019ireo, ka nanjary fantatry ny maro izany. Ary niala avy any amin\u2019ny tan\u00e0na rehetra ny olona ka nihazakazaka nirohotra nankany, ary tonga talohan\u2019ireo.",
        "34": "34 Nony niala avy tao an-tsambokely i Jesosy, dia nahita vahoaka be. Nangoraka an\u2019ireo anefa izy, satria toy ny ondry tsy misy mpiandry ireo. Ary nanomboka nampianatra azy zavatra maro izy.",
        "35": "35 Efa hariva ny andro, ary nanatona azy ny mpianany ka niteny hoe: \u201cMitokana ity toerana ity, ary efa hariva sahady ny andro.",
        "36": "36 Koa ravao ny olona mba handehanany eny ambanivohitra eny sy eny amin\u2019ny tan\u00e0na manodidina hividy zavatra hohanina.\u201d",
        "37": "37 Dia hoy ny navaliny azy ireo: \u201cOmeo zavatra hohanina izy.\u201d Ary hoy ireo taminy: \u201cHandeha hividy mofo azon\u2019ny denaria roanjato ve izahay mba homenay hohanin\u2019ireo olona ireo?\u201d",
        "38": "38 Dia hoy izy tamin\u2019ireo: \u201cFiry ny mofo any aminareo? Mandehana jereo!\u201d Rehefa avy namantatra an\u2019izany izy ireo dia niteny hoe: \u201cMofo dimy sy trondro roa.\u201d",
        "39": "39 Ary nasainy nandry ilika teo amin\u2019ny ahi-maitso ny olona rehetra ka nasainy nitsitokotoko.",
        "40": "40 Koa nitsotsotra ny olona, ary nitsitokotoko zato sy dimampolo avy.",
        "41": "41 Ary nalain\u2019i Jesosy ny mofo dimy sy ny trondro roa, dia niandrandra ny lanitra izy ka nivavaka. Notapahiny ny mofo ka nomeny ny mpianatra, mba haroson\u2019ireo eo anoloan\u2019ny olona. Ary nozarainy ho an\u2019ny rehetra ny trondro roa.",
        "42": "42 Koa nihinana ny rehetra ka voky.",
        "43": "43 Ary nangoniny ny sombintsombin\u2019ny mofo, ka nahafeno harona roa ambin\u2019ny folo, ankoatra ny trondro.",
        "44": "44 Lehilahy dimy arivo anefa no nihinana ny mofo.",
        "45": "45 Dia notereny hiakatra an-tsambokely avy hatrany ny mpianany mba hialoha azy ho eny ampita ho any Betsaida, raha mbola nandrava ny vahoaka izy.",
        "46": "46 Rehefa nataony veloma ny vahoaka, dia nankany an-tendrombohitra izy mba hivavaka.",
        "47": "47 Efa maizina ny andro, ary teny afovoan\u2019ny ranomasina ilay sambokely, fa izy kosa irery teny an-tanety.",
        "48": "48 Rehefa hitany fa sahirana mafy nivoy ireo, fa notoherin\u2019ny rivotra, dia nandeha teo ambony ranomasina izy nanatona an\u2019ireo, tokony ho tamin\u2019ny fotoam-piambenana fahefatra * tamin\u2019ny alina. Ary toy ny hoe hisongona an\u2019ireo izy.",
        "49": "49 Raha vao nahita azy nandeha teo ambony ranomasina ireo, dia nihevitra hoe: \u201cMisy zavatra hafahafa iny!\u201d Ary niantsoantso mafy ireo,",
        "50": "50 satria nahita azy izy rehetra ka natahotra. Niteny tamin\u2019ireo avy hatrany anefa izy hoe: \u201cMahereza fa izaho ihany ity. Aza matahotra.\u201d",
        "51": "51 Ary niakatra tao an-tsambokely izy, ka nitsahatra ny rivotra. Ary gaga be mihitsy ireo,",
        "52": "52 satria tsy takany ny hevitra tiana hampitaina tamin\u2019ny alalan\u2019ilay fahagagana momba ireo mofo, fa mbola donto ny fony ka tsy azon\u2019izy ireo ny hevitr\u2019izany.",
        "53": "53 Nony tafita teny an-tanety izy ireo, dia tonga tao Genesareta ka nandatsaka vatofantsika tsy lavitra teo.",
        "54": "54 Raha vao niala teo an-tsambokely anefa izy ireo, dia fantatry ny olona i Jesosy.",
        "55": "55 Ary nihazakazaka nanerana an\u2019izany faritra izany ny olona, ka nitondra ny marary tamin\u2019ny fandriana nankany amin\u2019izay reny fa nisy an\u2019i Jesosy.",
        "56": "56 Ary na taiza na taiza no nidiran\u2019i Jesosy, na tan\u00e0na kely na lehibe, na tany ambanivohitra, dia napetraky ny olona teny an-tsena ny marary. Dia niangavy izy ireo mba havela hikasika ny mikiramborambo amin\u2019ny morontongotry ny akanjony ivelany fotsiny. Ary sitrana izay rehetra nikasika izany."
    },
    "7": {
        "1": "7 Ary nisy Fariseo sy mpanora-dal\u00e0na avy any Jerosalema niangona teo aminy.",
        "2": "2 Hitan\u2019ireo fa nisy mpianatr\u2019i Jesosy nihinan-kanina tamin\u2019ny tanana maloto, izany hoe tsy nisasa.",
        "3": "3 Ny Fariseo sy ny Jiosy rehetra anefa tsy mba nihinana raha tsy efa nanasa tanana hatreo amin\u2019ny kiho, satria nitana mafy ny fomban-drazana.",
        "4": "4 Rehefa avy any an-tsena izy ireo, dia tsy nihinana raha tsy efa nidio tamin\u2019ny rano afafy. Nisy fomban-drazana maro hafa koa narahiny, toy ny fandrobohana kaopy sy zinga ary fitaovana varahina ao anaty rano.",
        "5": "5 Koa nanontany an\u2019i Jesosy ireo Fariseo sy mpanora-dal\u00e0na ireo hoe: \u201cNahoana ny mpianatrao no tsy manaraka ny fomban-drazana, fa mihinana amin\u2019ny tanana maloto?\u201d",
        "6": "6 Ary hoy izy tamin\u2019ireo: \u201cMarina ny naminanian\u2019i Isaia momba anareo mpihatsaravelatsihy, araka ny voasoratra hoe: \u2018Manaja ahy an-tendro-molotra fotsiny ity vahoaka ity, fa ny fony kosa lavitra ahy.",
        "7": "7 Koa very maina ny mbola ivavahany foana amiko, satria didin\u2019olombelona no ampianariny.\u2019",
        "8": "8 Ataonareo tsinontsinona ny didin\u2019Andriamanitra fa ny fomban-drazana no ifikiranareo.\u201d",
        "9": "9 Hoy koa izy tamin\u2019ireo: \u201cKinga er\u1ef3 ianareo manilika ny didin\u2019Andriamanitra mba hihazonanareo ny fomban-drazana.",
        "10": "10 Nilaza, ohatra, i Mosesy hoe: \u2018Hajao ny rainao sy ny reninao\u2019, ary hoe: \u2018Aoka ho faty izay manevateva ny rainy na ny reniny.\u2019",
        "11": "11 Fa hoy kosa ianareo: \u2018Raha misy miteny amin\u2019ny rainy na ny reniny hoe: \u201cEfa korbana, izany hoe fanomezana voatokana ho an\u2019Andriamanitra, ny fananako rehetra azonao andraisan-tsoa avy amiko\u201d\u2019...",
        "12": "12 Ary tsy avelanareo intsony izy hanao na inona na inona ho an\u2019ny rainy na ny reniny.",
        "13": "13 Koa ataonareo tsy manan-kery ny tenin\u2019Andriamanitra noho ny fomban-drazana nampitampitainareo. Ary manao zavatra maro tahaka izany ianareo.\u201d",
        "14": "14 Nantsoiny hankeo aminy indray ny vahoaka, ka hoy izy tamin\u2019ireo: \u201cMihainoa ahy ianareo rehetra, ka fantaro ny hevitry ny teniko:",
        "15": "15 Tsy misy mahaloto ny olona izay zavatra avy eny ivelan\u2019ny tenany ka mandalo ao anatiny. Fa izay mivoaka avy amin\u2019ny olona no mandoto azy.\u201d",
        "16": "16 * \u2014\u2014",
        "17": "17 Ary nony niala teo amin\u2019ny vahoaka izy ka niditra tao amin\u2019ny trano iray, dia nanontany azy momba ilay fanoharana ny mpianany.",
        "18": "18 Koa hoy izy tamin\u2019ireo: \u201cTsy mahataka-javatra tahaka ireny olona ireny koa ve ianareo? Tsy fantatrareo ve fa tsy misy mahaloto ny olona izay zavatra avy eny ivelan\u2019ny tenany ka mandalo ao anatiny,",
        "19": "19 satria tsy miditra ao am-pony izany fa ao amin\u2019ny tsinainy, dia mivoaka ka mankany amin\u2019ny lavaka fanariana maloto?\u201d Koa nambarany tamin\u2019izany fa madio ny sakafo rehetra.",
        "20": "20 Hoy koa izy: \u201cIzay mivoaka avy amin\u2019ny olona no mandoto azy.",
        "21": "21 Fa avy ao anatin\u2019ny olona, eny, avy ao am-pony, no ivoahan\u2019ny eritreri-dratsy, dia fijangajangana, halatra, vonoan\u2019olona,",
        "22": "22 fanitsakitsaham-bady, fitsiriritana, fanaovan-dratsy, fitaka, fitondran-tena baranahiny, maso feno fitsiriritana, fanevatevana, fanambonian-tena, fanaovana hadalana.",
        "23": "23 Avy ao anatin\u2019ny olona avokoa ireo zava-dratsy rehetra ireo, ka mandoto azy.\u201d",
        "24": "24 Ary nitsangana niala teo izy ka nankany amin\u2019ny faritr\u2019i Tyro sy Sidona, dia niditra tao amin\u2019ny trano iray. Ary tsy tiany hisy hahafantatra izany. Nisy nahamarika ihany anefa izy.",
        "25": "25 Avy hatrany dia nahare momba azy ny vehivavy iray nanan-janaka vavikely nisy fanahy maloto, ka tonga niankohoka teo an-tongony.",
        "26": "26 Grika ravehivavy saingy olom-pirenena syrianina-fenisianina. Ary nitalaho naharitra taminy ravehivavy mba hamoahany ilay demonia tamin\u2019ny zanany vavy.",
        "27": "27 Hoy anefa i Jesosy taminy: \u201cAvelao aloha ho voky ny zaza, fa tsy mety raha alaina ny mofon-jaza ka atsipy ho an\u2019ny alikakely.\u201d",
        "28": "28 Hoy anefa ny navalin-dravehivavy: \u201cMarina izany, tompoko, kanefa ny alikakely eo ambany latabatra mba mihinana ihany amin\u2019ny poti-mofon-jaza.\u201d",
        "29": "29 Ary hoy izy: \u201cNoho ianao niteny izany, dia mandehana fa efa niala tamin\u2019ny zanakao vavy ilay demonia.\u201d",
        "30": "30 Koa lasa nody ravehivavy ka hitany fa nandry teo am-pandriana ilay zaza ary efa niala ilay demonia.",
        "31": "31 Ary niverina avy tany amin\u2019ny faritr\u2019i Tyro izy ka nandalo an\u2019i Sidona sy ny faritr\u2019i Dekapolisy, dia tonga tany amin\u2019ny ranomasin\u2019i Galilia.",
        "32": "32 Ary nentin\u2019ny olona teo aminy ny lehilahy iray marenina sady niraiki-dela, ka niangavian\u2019ireo izy hametra-tanana aminy.",
        "33": "33 Koa nentin\u2019i Jesosy nihataka tamin\u2019ny vahoaka ralehilahy, nankany amin\u2019ny toerana mitokana. Ary nampidiriny tao an-tsofin-dralehilahy ny rantsantanany, ka rehefa avy nandrora izy, dia nokasihiny ny lelan-dralehilahy.",
        "34": "34 Ary niandrandra ny lanitra izy sady nisento lalina ka niteny tamin-dralehilahy hoe: \u201cEfata\u201d, izany hoe: \u201cMisokafa.\u201d",
        "35": "35 Koa nandre ralehilahy, ary nivaha ny fatoran\u2019ny lelany, dia nanomboka niteny ara-dal\u00e0na izy.",
        "36": "36 Ary nodidian\u2019i Jesosy ny olona tsy hilaza izany na amin\u2019iza na amin\u2019iza, kanefa arakaraka ny nandidiany azy ireo no vao mainka nampielezan\u2019ireo izany.",
        "37": "37 Fa gaga tsy nisy toy izany ireo ka niteny hoe: \u201cTsara avokoa izay rehetra ataony. Vitany mihitsy aza ny manao izay handrenesan\u2019ny marenina sy hitenenan\u2019ny moana.\u201d"
    },
    "8": {
        "1": "8 Tamin\u2019izany andro izany, dia nisy vahoaka be indray teo, ary tsy nanan-kohanina izy ireo. Koa nasain\u2019i Jesosy nankeo aminy ny mpianany ka nilazany hoe:",
        "2": "2 \u201cMampalahelo ahy ny vahoaka, fa efa telo andro izao no nitoerany teto amiko ary tsy manan-kohanina izy.",
        "3": "3 Raha alefako mody tsy mihinan-kanina ireo, dia ho reraka eny an-dalana. Avy lavitra anefa ny sasany.\u201d",
        "4": "4 Fa hoy ny navalin\u2019ny mpianany azy: \u201cAiza at\u1ef3 amin\u2019ity toerana mitokana ity no hahitana mofo hahavoky ireo olona ireo?\u201d",
        "5": "5 Mbola nanontaniany ihany anefa ireo hoe: \u201cManana mofo firy ianareo?\u201d Dia hoy ireo: \u201cFito.\u201d",
        "6": "6 Koa nasainy nandry ilika teo amin\u2019ny tany ny vahoaka. Ary noraisiny ny mofo fito ka nisaotra an\u2019Andriamanitra izy. Dia notapahiny izany ka nomeny ny mpianany mba haroso. Koa naroson\u2019ireo tamin\u2019ny vahoaka izany.",
        "7": "7 Nanana trondro madinika vitsivitsy koa ireo. Rehefa avy nisaotra an\u2019Andriamanitra izy, dia nasainy naroso koa izany.",
        "8": "8 Koa nihinana ny olona ka voky, ary nangoniny ny sombintsombiny sisa tsy lany ka nahafeno sobika fito.",
        "9": "9 Lehilahy tokony ho efatra arivo anefa no teo. Ary noravany ny olona tamin\u2019ny farany.",
        "10": "10 Niakatra avy hatrany tao an-tsambokely izy sy ny mpianany ka tonga tany amin\u2019ny faritr\u2019i Dalmanota.",
        "11": "11 Ary nivoaka ny Fariseo ka nanomboka niady hevitra taminy, eny, nitady famantarana avy any an-danitra ireo mba hitsapana azy.",
        "12": "12 Koa nalahelo mafy i Jesosy tao am-pony tao ka niteny hoe: \u201cNahoana ity taranaka ity no mitady famantarana? Lazaiko aminareo marina tokoa fa tsy misy famantarana homena an\u2019ity taranaka ity.\u201d",
        "13": "13 Ary nandao an\u2019ireo izy ka niakatra an-tsambokely indray, dia nankeny ampita.",
        "14": "14 Ary nanadino nitondra mofo ny mpianatra, ka tsy nanana afa-tsy mofo iray monja izy ireo tao an-tsambokely.",
        "15": "15 Ary nodidian\u2019i Jesosy mazava ireo hoe: \u201cAoka ho mailo hatrany ianareo, ka mitandrema amin\u2019ny lalivain\u2019ny Fariseo sy ny lalivain\u2019i Heroda.\u201d",
        "16": "16 Koa niady hevitra ireo satria tsy nanana mofo.",
        "17": "17 Tsikaritr\u2019i Jesosy izany, ka hoy izy tamin\u2019ireo: \u201cNahoana ianareo no miady hevitra noho ny tsy fanananareo mofo? Mbola tsy takatrareo na azonareo ihany ve? Donto ve ny fonareo ka tsy azonareo ny hevitr\u2019izany?",
        "18": "18 \u2018Mana-maso ve ianareo nefa tsy mahita, ary manan-tsofina nefa tsy mandre?\u2019 Tsy tadidinareo ve",
        "19": "19 ny nanapahako mofo dimy ho an\u2019ny dimy arivo lahy? Nahafeno harona firy ny sombintsombiny voangonareo?\u201d Dia hoy ireo taminy: \u201cRoa ambin\u2019ny folo.\u201d",
        "20": "20 \u201cAry rehefa nanapaka ny mofo fito ho an\u2019ny efatra arivo lahy aho, nahafeno sobika firy ny sombintsombiny voangonareo?\u201d Hoy ireo taminy: \u201cFito.\u201d",
        "21": "21 Koa hoy izy tamin\u2019ireo: \u201cMbola tsy azonareo ihany ve ny hevitr\u2019izany?\u201d",
        "22": "22 Nony tonga tao Betsaida izy ireo, dia nentin\u2019ny olona nankeo aminy ny lehilahy iray jamba. Ary niangavian\u2019ireo izy hikasika an\u2019ilay jamba.",
        "23": "23 Dia notantanany ralehilahy ka nentiny nankany ivelan\u2019ny tan\u00e0na. Ary nororany ny masony, ka nametrahany tanana izy sady nanontaniany hoe: \u201cMisy zavatra hitanao ve?\u201d",
        "24": "24 Ary niandrandra ralehilahy ka niteny hoe: \u201cOlona no hitako, satria toy ny hazo no hitako nefa mandehandeha.\u201d",
        "25": "25 Ary napetrany teo amin\u2019ny mason-dralehilahy indray ny tanany, dia nahita tsara izy. Ary sitrana izy, ka hitany mazava tsara ny zava-drehetra.",
        "26": "26 Koa nalefan\u2019i Jesosy nody izy, nefa nilazany hoe: \u201cAza mbola miditra ao an-tan\u00e0na aloha.\u201d",
        "27": "27 Ary niala teo i Jesosy sy ny mpianany ka nankany amin\u2019ireo tan\u00e0na any Kaisaria-Filipo. Teny an-dalana, dia nanontany ny mpianany izy hoe: \u201cLazain\u2019ny olona ho iza moa aho?\u201d",
        "28": "28 Dia hoy ireo taminy: \u201cJaona Mpanao Batisa. Milaza ny hafa hoe Elia, ary misy koa manao hoe ny iray amin\u2019ny mpaminany.\u201d",
        "29": "29 Koa nanontany an\u2019ireo izy hoe: \u201cFa ianareo kosa milaza hoe iza aho?\u201d Dia hoy ny navalin\u2019i Petera azy: \u201cIanao no Kristy.\u201d",
        "30": "30 Tamin\u2019izay izy dia nandrara azy ireo mafy tsy hilaza ny momba azy na amin\u2019iza na amin\u2019iza.",
        "31": "31 Ary nanomboka nampianatra azy ireo koa izy fa tsy maintsy hijaly mafy ny Zanak\u2019olona, sady holavin\u2019ny anti-panahy sy ny lehiben\u2019ny mpisorona ary ny mpanora-dal\u00e0na ka hovonoina ho faty, ary hitsangana rehefa afaka telo andro.",
        "32": "32 Tsy niolakolaka mihitsy izy niteny izany. Nentin\u2019i Petera hihataka kely anefa izy ary noteneniny mafy.",
        "33": "33 Ary nitodika izy, dia nijery an\u2019ireo mpianany ka niteny mafy an\u2019i Petera hoe: \u201cMankanesa ato ivohoko, ry Satana, satria tsy ny hevitr\u2019Andriamanitra no eritreretinao, fa ny an\u2019ny olombelona.\u201d",
        "34": "34 Ary nantsoiny nankeo aminy ny vahoaka sy ny mpianany, ka hoy izy tamin\u2019ireo: \u201cRaha misy te hanaraka ahy, aoka izy handa ny tenany ka hitondra ny hazo fijaliany ary hanaraka ahy mandrakariva.",
        "35": "35 Fa izay te hamonjy ny ainy dia hamoy azy, ary izay mamoy ny ainy noho ny amiko sy ny vaovao tsara kosa dia hamonjy azy.",
        "36": "36 Fa inona tokoa moa no soa ho azon\u2019ny olona raha mahazo an\u2019izao tontolo izao izy nefa very ny ainy?",
        "37": "37 Fa inona tokoa moa no homen\u2019ny olona ho takalon\u2019ny ainy?",
        "38": "38 Fa na iza na iza menatra noho ny amiko sy ny teniko, eto amin\u2019ity taranaka mpanitsakitsa-bady sy mpanota ity, dia ho menatra noho ny aminy koa ny Zanak\u2019olona rehefa tonga amin\u2019ny voninahitry ny Rainy izy, miaraka amin\u2019ny anjely masina.\u201d"
    },
    "9": {
        "1": "9 Hoy koa izy tamin\u2019ireo: \u201cLazaiko aminareo marina tokoa fa misy amin\u2019izay mijoro eto tsy handia fahafatesana mihitsy, mandra-pahitany ny fanjakan\u2019Andriamanitra efa tonga amin-kery.\u201d",
        "2": "2 Enina andro taorian\u2019izay \u00e0ry, dia nentin\u2019i Jesosy niaraka taminy i Petera sy Jakoba ary Jaona, ka nentiny nitokana tany an-tendrombohitra avo. Ary niova tarehy teo anatrehan\u2019ireo izy,",
        "3": "3 ka nanjary namirapiratra ny akanjony ivelany, sady tena fotsy be, ary tsy misy mpanadio lamba mahafotsy lamba toy izany eto an-tany.",
        "4": "4 Niseho tamin\u2019ireo koa i Elia sy Mosesy, izay samy niresaka tamin\u2019i Jesosy.",
        "5": "5 Koa hoy i Petera tamin\u2019i Jesosy: \u201cRaby \u00f4, tsara ho antsika eto, koa avelao izahay hanangana tranolay telo, ka ny iray ho anao, ny iray ho an\u2019i Mosesy, ary ny iray ho an\u2019i Elia.\u201d",
        "6": "6 Tsy fantany, raha ny marina, izay tokony holazainy, fa raiki-tahotra izy ireo.",
        "7": "7 Ary nisy rahona nanaloka an\u2019ireo mpianatra, dia nisy feo avy tao amin\u2019ilay rahona nanao hoe: \u201cIo no Zanako malalako. Henoy izy.\u201d",
        "8": "8 Tampoka teo anefa dia nijery nanodidina izy ireo, fa tsy nahita afa-tsy i Jesosy irery ihany sisa.",
        "9": "9 Raha mbola nidina ny tendrombohitra izy ireo, dia nandidy azy i Jesosy mba tsy hitantara izay hitany na amin\u2019iza na amin\u2019iza, mandra-pitsangan\u2019ny Zanak\u2019olona amin\u2019ny maty.",
        "10": "10 Nandray izany am-po ireo, nefa nifampiresaka ny amin\u2019izay dikan\u2019izany fitsanganana amin\u2019ny maty izany.",
        "11": "11 Ary nanontany an\u2019i Jesosy ireo hoe: \u201cNahoana no milaza ny mpanora-dal\u00e0na fa tsy maintsy ho avy aloha i Elia?\u201d",
        "12": "12 Dia hoy izy tamin\u2019ireo: \u201cHo avy tokoa aloha i Elia ka hamerina amin\u2019ny laoniny ny zava-drehetra. Nahoana anefa no voasoratra fa tsy maintsy hijaly mafy ny Zanak\u2019olona ka hatao tsinontsinona?",
        "13": "13 Fa lazaiko aminareo fa efa tonga tokoa i Elia, ary nataon\u2019ny olona taminy izay rehetra tiany hanaovana azy, araka ny voasoratra momba azy.\u201d",
        "14": "14 Ary nankeny amin\u2019ny mpianatra hafa izy ireo. Tamin\u2019izay dia hitan\u2019izy ireo fa nisy vahoaka be nanodidina ny mpianatra ary nisy mpanora-dal\u00e0na niady hevitra taminy.",
        "15": "15 Taitra sy gaga anefa ny vahoaka rehetra raha vao nahita an\u2019i Jesosy, ka nihazakazaka nankeo aminy, dia niarahaba azy.",
        "16": "16 Koa nanontaniany ireo hoe: \u201cInona no iadianareo hevitra amin\u2019ireo?\u201d",
        "17": "17 Ary hoy ny iray tamin\u2019ny vahoaka: \u201cMpampianatra \u00f4, nentiko at\u1ef3 aminao ny zanako lahy fa misy fanahy mampahamoana ao aminy.",
        "18": "18 Na aiza na aiza no ahazoan\u2019ilay fanahy azy, dia atontany amin\u2019ny tany izy, ka mamoaka roatram-bava sy mihidy vazana ary lany hery. Nilazako ny mpianatrao mba hamoaka azy, saingy tsy vitany.\u201d",
        "19": "19 Hoy ny navaliny azy ireo: \u201cRy taranaka tsy manam-pinoana, mandra-pahoviana no tsy maintsy mbola hitoerako eto aminareo? Mandra-pahoviana no tsy maintsy handeferako aminareo? Ento at\u1ef3 amiko izy.\u201d",
        "20": "20 Koa nentin\u2019izy ireo teo aminy ilay zazalahy. Nony nahita an\u2019i Jesosy anefa ilay fanahy, dia nataony nifanintontsintona avy hatrany ilay zaza, ka nianjera tamin\u2019ny tany, dia nikodiadia sady namoaka roatram-bava.",
        "21": "21 Ary hoy i Jesosy tamin\u2019ny rainy: \u201cHafiriana izay no nitrangan\u2019izao taminy?\u201d Dia hoy izy: \u201cHatramin\u2019ny fahazazany.",
        "22": "22 Atsipin\u2019ilay fanahy matetika ao anaty afo sy ao anaty rano izy mba hamonoany azy. Fa raha mba misy azonao atao re, dia mba iantrao izahay ka ampio e!\u201d",
        "23": "23 Hoy anefa i Jesosy taminy: \u201c\u2018Raha misy azonao atao\u2019 hoe? Tsy misy tsy vitan\u2019ny manam-pinoana ange e!\u201d",
        "24": "24 Niantsoantso avy hatrany ny rain\u2019ilay zaza, nanao hoe: \u201cManam-pinoana aho! Ampio aho eo amin\u2019izay mbola tsy ampy amin\u2019ny finoako!\u201d",
        "25": "25 Ary nony hitan\u2019i Jesosy fa nirohotra nanatona ny vahoaka, dia noteneniny mafy ilay fanahy maloto hoe: \u201cRy fanahy mampahamoana sy mampaharenina, mandidy anao aho: Mivoaha ao aminy ka aza miditra ao intsony.\u201d",
        "26": "26 Nivoaka ilay fanahy rehefa avy niantsoantso sy nifanintontsintona be ilay zaza, izay tonga toy ny maty. Ary hoy ny ankamaroan\u2019ny olona: \u201cMaty izy!\u201d",
        "27": "27 Fa noraisin\u2019i Jesosy tamin\u2019ny tanany izy ka nareniny, dia nitsangana.",
        "28": "28 Ary nony niditra tao amin\u2019ny trano iray i Jesosy, dia nanontany azy mitokana ny mpianany hoe: \u201cNahoana no tsy vitanay ny namoaka an\u2019iny?\u201d",
        "29": "29 Dia hoy izy tamin\u2019ireo: \u201cTsy tafavoaka iny karazany iny raha tsy amin\u2019ny vavaka ihany.\u201d",
        "30": "30 Ary niala teo izy ireo ka namakivaky an\u2019i Galilia, nefa tsy tiany hisy hahafantatra izany.",
        "31": "31 Nampianatra ny mpianany mantsy izy ka niteny taminy hoe: \u201cHatolotra eo an-tanan\u2019ny olona ny Zanak\u2019olona ka hovonoiny ho faty. Na ho faty aza anefa izy, dia hitsangana rehefa afaka telo andro.\u201d",
        "32": "32 Tsy azon\u2019ireo anefa izany teny izany, ary natahotra ny hanontany azy izy ireo.",
        "33": "33 Ary tonga tao Kapernaomy izy ireo. Koa nony tao an-trano izy dia nanontany an\u2019ireo mpianany hoe: \u201cInona no nifandiranareo teny an-dalana?\u201d",
        "34": "34 Fa tsy nahateny ireo, satria nifanditra ny amin\u2019izay lehibe kokoa izy ireo teny an-dalana.",
        "35": "35 Koa nipetraka izy ka nantsoiny ny roa ambin\u2019ny folo lahy ary nilazany hoe: \u201cRaha misy te ho voalohany, dia tsy maintsy ho farany amin\u2019ny rehetra sy hanompo ny rehetra izy.\u201d",
        "36": "36 Ary nalainy ny zaza iray ka najorony teo afovoany sady nofihininy. Dia hoy izy tamin\u2019ireo:",
        "37": "37 \u201cIzay mandray zaza tahaka ity amin\u2019ny anarako, dia mandray ahy. Ary izay mandray ahy, dia tsy mandray ahy fotsiny, fa mandray an\u2019ilay naniraka ahy koa.\u201d",
        "38": "38 Hoy i Jaona taminy: \u201cMpampianatra \u00f4, nisy lehilahy hitanay namoaka demonia tamin\u2019ny anaranao, ka nandramanay nosakanana izy satria tsy niaraka tamintsika.\u201d",
        "39": "39 Dia hoy i Jesosy taminy: \u201cAza mitady hisakana azy, fa tsy misy hanao fahagagana amin\u2019ny anarako ka vetivety eo dia ho afaka hanevateva ahy.",
        "40": "40 Fa izay tsy manohitra antsika dia momba antsika.",
        "41": "41 Na iza na iza manome rano eran\u2019ny kaopy hosotroinareo satria an\u2019i Kristy ianareo, dia lazaiko aminareo marina tokoa fa tsy ho very mihitsy ny valisoany.",
        "42": "42 Fa na iza na iza kosa mametraka vato mahatafintohina eo anoloan\u2019ny iray amin\u2019ireny madinika mino ireny, dia tsara kokoa ho azy ny hanantonana vato lehibe fikosoham-bary * eo amin\u2019ny vozony, ka hatsipy any an-dranomasina.",
        "43": "43 \u201cRaha mahatonga anao hanota ny tananao, dia tapaho. Fa aleo ianao kilemaina nefa miditra any amin\u2019ny fiainana, toy izay manana tanana roa nefa ho any amin\u2019ny Gehena, * any amin\u2019ny afo tsy mety maty.",
        "44": "44 * \u2014\u2014",
        "45": "45 Ary raha mahatonga anao hanota ny tongotrao, dia tapaho. Fa aleo ianao tokan-tongotra nefa miditra any amin\u2019ny fiainana, toy izay manana tongotra roa nefa hatsipy any amin\u2019ny Gehena. *",
        "46": "46 * \u2014\u2014",
        "47": "47 Ary raha mahatonga anao hanota ny masonao, dia ario. Fa aleo ianao toka-maso nefa miditra any amin\u2019ny fanjakan\u2019Andriamanitra, toy izay manana maso roa nefa hatsipy any amin\u2019ny Gehena. *",
        "48": "48 Fa any dia tsy maty ny olitra amin\u2019ny fatin\u2019izy ireo, ary tsy mety maty ny afo.",
        "49": "49 \u201cFa tsy maintsy hiraraka amin\u2019ny rehetra ny afo, toy ny firaraky ny sira.",
        "50": "50 Tsara ny sira, nefa raha ny sira indray no lasa matsatso, inona no hataonareo aminy mba hamerenana ny tsirony? Koa man\u00e0na sira ao anatinareo, ka mihav\u00e0na tsara hatrany ianareo.\u201d"
    },
    "10": {
        "1": "10 Ary nitsangana niala teo izy ka nankany amin\u2019ny sisin-tanin\u2019i Jodia sy nankeny ampitan\u2019ny Reniranon\u2019i Jordana. Nisy vahoaka niangona teo aminy indray, ka nampianariny indray, araka ny efa fanaony.",
        "2": "2 Ary nisy Fariseo nanatona azy. Koa mba hitsapana azy, dia nanontany azy izy ireo raha azon\u2019ny lehilahy atao ny misaraka amin\u2019ny vadiny.",
        "3": "3 Dia hoy ny navaliny azy ireo: \u201cInona no nandidian\u2019i Mosesy anareo?\u201d",
        "4": "4 Ary hoy ireo: \u201cNavelan\u2019i Mosesy hanoratra taratasy fisaraham-panambadiana ny lehilahy rehefa misaraka amin\u2019ny vadiny.\u201d",
        "5": "5 Fa hoy i Jesosy tamin\u2019ireo: \u201cNoho ny hamafin\u2019ny fonareo no nanoratany izany didy izany ho anareo.",
        "6": "6 Fa hatrany am-piandohan\u2019ny famoronana, dia \u2018lahy sy vavy no nanaovany ny olona.",
        "7": "7 Noho izany, ny lehilahy dia handao ny rainy sy ny reniny,",
        "8": "8 ary ho nofo iray ihany izy roa.\u2019 Koa tsy roa intsony izy, fa nofo iray ihany.",
        "9": "9 Aoka \u00e0ry izay nampiraisin\u2019Andriamanitra zioga, tsy hosarahin\u2019olona.\u201d",
        "10": "10 Nony tao an-trano indray izy, dia nanontanian\u2019ny mpianany momba izany.",
        "11": "11 Dia hoy izy tamin\u2019ireo: \u201cIzay misaraka amin\u2019ny vadiny ka manambady olon-kafa, dia manitsakitsa-bady.",
        "12": "12 Ary raha manambady olon-kafa ny vehivavy nisaraka tamin\u2019ny vadiny, dia manitsakitsa-bady.\u201d",
        "13": "13 Ary nisy zaza nentin\u2019ny olona teo amin\u2019i Jesosy mba hokasihiny, nefa nibedy an\u2019ireny ny mpianatra.",
        "14": "14 Koa tezitra i Jesosy nony nahita izany ka niteny tamin\u2019ireo hoe: \u201cAvelao ny zaza hanatona ahy fa aza mitady hisakana azy, fa an\u2019izay toa azy ny fanjakan\u2019Andriamanitra.",
        "15": "15 Lazaiko aminareo marina tokoa fa izay tsy mandray ny fanjakan\u2019Andriamanitra toy ny ataon\u2019ny zaza, dia tsy ho tafiditra ao mihitsy.\u201d",
        "16": "16 Ary nitrotro an\u2019ireo zaza izy ka nitso-drano azy, sady nametra-tanana taminy.",
        "17": "17 Nony niala teo izy, dia nisy lehilahy nihazakazaka nanatona ka nandohalika teo anatrehany sady nanontany hoe: \u201cMpampianatra Tsara \u00f4, inona no tsy maintsy ataoko mba handovako fiainana mandrakizay?\u201d",
        "18": "18 Hoy anefa i Jesosy taminy: \u201cNahoana aho no antsoinao hoe tsara? Tsy misy tsara afa-tsy iray ihany, dia Andriamanitra.",
        "19": "19 Fantatrao ny didy hoe: \u2018Aza mamono olona. Aza manitsakitsa-bady. Aza mangalatra. Aza mijoro ho vavolombelona mandainga. Aza manambaka. Hajao ny rainao sy ny reninao.\u2019\u201d",
        "20": "20 Dia hoy ralehilahy taminy: \u201cMpampianatra \u00f4, efa notandremako hatramin\u2019ny fahazazako izany rehetra izany.\u201d",
        "21": "21 Nijery azy i Jesosy ary tia azy, dia hoy izy taminy: \u201cZavatra iray sisa no mbola tsy nataonao: Mandehana amidio ny fanananao ka omeo ny mahantra, dia hanana harena any an-danitra ianao, ary andao hanara-dia ahy.\u201d",
        "22": "22 Nanjombona ralehilahy tamin\u2019izany teny izany ka lasa tamin\u2019alahelo izy, satria maro ny fananany.",
        "23": "23 Ary nijery manodidina azy i Jesosy ka niteny tamin\u2019ny mpianany hoe: \u201cHo sarotra tokoa ny hidiran\u2019ny mpanam-bola ao amin\u2019ny fanjakan\u2019Andriamanitra!\u201d",
        "24": "24 Dia gaga ny mpianatra tamin\u2019izany teniny izany, ka hoy indray i Jesosy taminy: \u201cTena sarotra, anaka, ny hidirana ao amin\u2019ny fanjakan\u2019Andriamanitra!",
        "25": "25 Mora kokoa ny hidiran\u2019ny rameva ao amin\u2019ny vodifanjaitra, noho ny hidiran\u2019ny mpanankarena ao amin\u2019ny fanjakan\u2019Andriamanitra.\u201d",
        "26": "26 Fa vao mainka gaga ireo ka niteny taminy hoe: \u201cKoa hisy ho voavonjy ve raha izany?\u201d",
        "27": "27 Nibanjina azy ireo i Jesosy ka niteny hoe: \u201cTsy hain\u2019olombelona izany, fa hain\u2019Andriamanitra. Hain\u2019Andriamanitra mantsy ny zava-drehetra.\u201d",
        "28": "28 Ary hoy i Petera taminy: \u201cIzahay efa nahafoy ny zava-drehetra ary nanaraka anao.\u201d",
        "29": "29 Fa hoy i Jesosy: \u201cLazaiko aminareo marina tokoa fa tsy misy olona efa nahafoy trano na rahalahy na anabavy na reny na ray na zanaka na saha noho ny amiko sy ny vaovao tsara",
        "30": "30 ka tsy hahazo avo zato heny amin\u2019izao andro izao, eny, hahazo trano sy rahalahy sy anabavy sy reny sy zanaka sy saha mbamin\u2019ny fanenjehana, ary fiainana mandrakizay ao amin\u2019ilay tontolo ho avy.",
        "31": "31 Maro anefa ny voalohany no ho farany, ary ny farany ho voalohany.\u201d",
        "32": "32 Rehefa niakatra ho any Jerosalema izy ireo, dia nandeha teo alohan\u2019ny mpianatra i Jesosy, ka gaga ireo. Natahotra anefa ireo olona nanaraka azy. Ary nentiny nihataka kely indray izy roa ambin\u2019ny folo lahy ka nilazany izao zavatra efa voatendry hanjo azy izao:",
        "33": "33 \u201cMiakatra ho any Jerosalema isika izao. Ary hatolotra amin\u2019ny lehiben\u2019ny mpisorona sy ny mpanora-dal\u00e0na ny Zanak\u2019olona, ka homelohiny ho faty, dia hatolony amin\u2019ireo hafa firenena,",
        "34": "34 ka hataon\u2019ireo ho fihomehezana sy hororany sy hokaravasiny ary hovonoiny ho faty. Hitsangana anefa izy rehefa afaka telo andro.\u201d",
        "35": "35 Ary nanatona izy roa lahy zanak\u2019i Zebedio, dia i Jakoba sy Jaona, ka niteny taminy hoe: \u201cMpampianatra \u00f4, mba tianay hataonao aminay izay angatahinay aminao.\u201d",
        "36": "36 Ary hoy izy tamin\u2019ireo: \u201cInona no tianareo hataoko aminareo?\u201d",
        "37": "37 Dia hoy ireo: \u201cMba avelao izahay hipetraka eo anilanao, ka ny iray eo ankavananao, ary ny iray eo ankavianao, rehefa ao amin\u2019ny voninahitrao ianao.\u201d",
        "38": "38 Hoy anefa i Jesosy tamin\u2019ireo: \u201cTsy fantatrareo izay angatahinareo. Hainareo ve ny hisotro amin\u2019ny kaopy izay efa isotroako, na ny hatao batisa amin\u2019ny batisa izay efa anaovana batisa ahy?\u201d",
        "39": "39 Dia hoy ireo: \u201cHainay.\u201d Ary hoy i Jesosy tamin\u2019izy ireo: \u201cHisotro amin\u2019ny kaopy izay efa isotroako ianareo, ary hatao batisa amin\u2019ny batisa izay efa anaovana batisa ahy.",
        "40": "40 Fa ny hipetraka eo ankavanako na eo ankaviako, dia tsy anjarako ny manome izany. Fa ho an\u2019izay efa nanomanana azy ihany izany toerana izany.\u201d",
        "41": "41 Ary tezitra tamin\u2019i Jakoba sy Jaona izy folo lahy nony nandre izany.",
        "42": "42 Niantso azy ireo hankeo aminy anefa i Jesosy ka nilaza hoe: \u201cFantatrareo fa manjakazaka amin\u2019ny firenena entiny ireo heverina ho mpitondra, ary manampatra ny fahefany ireo lehibe.",
        "43": "43 Tsy mba toy izany kosa eo aminareo. Fa na iza na iza te ho lehibe aminareo dia tsy maintsy ho mpanomponareo,",
        "44": "44 ary na iza na iza te ho voalohany aminareo dia tsy maintsy manompo ny rehetra.",
        "45": "45 Fa na ny Zanak\u2019olona aza tsy tonga mba hotompoina fa mba hanompo, ka hanome ny ainy ho vidim-panavotana ho takalon\u2019ny maro.\u201d",
        "46": "46 Tonga tao Jeriko izy ireo. Ary rehefa nivoaka an\u2019i Jeriko izy sy ny mpianany mbamin\u2019ny vahoaka be, dia nipetraka teo amoron-dalana i Bartimeo, jamba mpangataka, zanak\u2019i Timeo.",
        "47": "47 Nony reny fa i Jesosy avy any Nazareta no nandalo, dia nanomboka niantsoantso mafy izy hoe: \u201cMba iantrao aho, ry Jesosy, Zanak\u2019i Davida \u00f4!\u201d",
        "48": "48 Ary maro no niteny azy mafy mba hangina, nefa vao mainka izy niantsoantso mafy hoe: \u201cMba iantrao aho, ry Zanak\u2019i Davida \u00f4!\u201d",
        "49": "49 Koa nijanona i Jesosy dia niteny hoe: \u201cAntsoy izy.\u201d Ary nantsoin\u2019ny olona ilay jamba, ka nilazany hoe: \u201cMahereza, mitsang\u00e0na, fa miantso anao izy.\u201d",
        "50": "50 Koa nesoriny haingana ny akanjony ivelany, dia niantsambotra nankeo amin\u2019i Jesosy izy.",
        "51": "51 Ary hoy i Jesosy taminy: \u201cInona no tianao hataoko aminao?\u201d Dia hoy ilay jamba: \u201cRab\u00f4ny * \u00f4, mba ataovy mahita indray aho.\u201d",
        "52": "52 Ary hoy i Jesosy: \u201cMandehana, ny finoanao no nahasitrana anao.\u201d Ary tonga dia nahita indray ralehilahy, ka nanomboka nanaraka azy teny an-dalana."
    },
    "11": {
        "1": "11 Rehefa nanakaiky an\u2019i Jerosalema sy Betifaga ary Betania, izay teo amin\u2019ny Tendrombohitra Oliva, izy ireo, dia naniraka roa lahy tamin\u2019ny mpianany izy,",
        "2": "2 ka nilaza taminy hoe: \u201cMankanesa ao amin\u2019ir\u1ef3 tan\u00e0na kely tazanareo ir\u1ef3, ary raha vao tafiditra ao ianareo, dia hahita zanak\u2019ampondra mifatotra, mbola tsy nitaingenan\u2019olona mihitsy. Vahao izy ka ento at\u1ef3.",
        "3": "3 Ary raha misy milaza aminareo hoe: \u2018Fa inona no anton\u2019izao?\u2019, dia lazao hoe: \u2018Misy ilan\u2019ny Tompo azy, fa haveriny eto avy hatrany avy eo.\u2019\u201d",
        "4": "4 Koa lasa ireo ary hitany ilay zanak\u2019ampondra nifatotra teo akaikin\u2019ny varavarana, teo ivelany teo amin\u2019ny lalankely, ka novahany.",
        "5": "5 Nisy tamin\u2019ireo nijoro teo anefa niteny taminy hoe: \u201cFa maninona no vahanareo io zanak\u2019ampondra io?\u201d",
        "6": "6 Ary izay notenenin\u2019i Jesosy indrindra no nolazain\u2019ireo mpianatra taminy, ka navelany handeha ireo.",
        "7": "7 Ary nentin\u2019ireo tany amin\u2019i Jesosy ilay zanak\u2019ampondra, ka nametrahany ny akanjony ivelany, dia nitaingenan\u2019i Jesosy.",
        "8": "8 Maro koa no namelatra ny akanjony ivelany teo amin\u2019ny lalana, fa nisy kosa namelatra rantsankazo nisy raviny, izay notapahiny avy tany an-tsaha.",
        "9": "9 Ary izay teo alohany sy tao aoriany dia niantsoantso tsy an-kijanona hoe: \u201cMba vonjeo re izy e! Mahazo fitahiana ilay tonga amin\u2019ny anaran\u2019i Jehovah!",
        "10": "10 Mahazo fitahiana ilay fanjakana ho avy, izay an\u2019i Davida razantsika! Mba vonjeo re izy, ry any amin\u2019ny avo indrindra \u00f4!\u201d",
        "11": "11 Ary niditra tao Jerosalema izy, ka nankao amin\u2019ny tempoly, dia nijerijery ny zava-drehetra. Ary satria efa harivariva ny andro, dia nivoaka nankany Betania izy sy ny roa ambin\u2019ny folo lahy.",
        "12": "12 Ny ampitson\u2019iny, nony nivoaka an\u2019i Betania izy ireo, dia noana izy.",
        "13": "13 Ary nahita aviavy feno raviny teny lavidavitra izy, ka nankeo mba hijery sao mba mahita voany. Tsy nahita afa-tsy raviny fotsiny anefa izy nony tonga teo, satria tsy fotoanan\u2019ny aviavy tamin\u2019izay.",
        "14": "14 Koa hoy izy tamin\u2019ilay hazo: \u201cAoka tsy hisy hihinana voa avy aminao intsony mandrakizay.\u201d Ary nandre izany ny mpianany.",
        "15": "15 Ary tonga tao Jerosalema izy ireo. Koa niditra tao amin\u2019ny tempoly izy, dia nanomboka nandroaka an\u2019izay nivarotra sy nividy tao ary nanjera ny latabatry ny mpanakalo vola sy ny fipetrahan\u2019ny mpivarotra voromailala.",
        "16": "16 Ary tsy nisy navelany hitondra entana hanivaka teo amin\u2019ny tempoly.",
        "17": "17 Nampianatra koa izy hoe: \u201cMoa ve tsy voasoratra hoe: \u2018Ny tranoko hantsoina hoe trano fivavahana ho an\u2019ny firenena rehetra\u2019? Fa ianareo kosa nanao azy ho lava-bato fieren-jiolahy.\u201d",
        "18": "18 Ary nandre momba izany ny lehiben\u2019ny mpisorona sy ny mpanora-dal\u00e0na, ka nitady fomba hamonoana azy. Natahotra azy anefa ireo, satria ny vahoaka rehetra dia nitolagaga foana tamin\u2019ny fampianarany.",
        "19": "19 Nivoaka ny tan\u00e0na toy ny fanaony i Jesosy sy ny mpianany, rehefa harivariva ny andro.",
        "20": "20 Nony teny an-dalana anefa izy ireo ny ampitso vao maraina, dia nahita fa efa nalazo hatramin\u2019ny fakany ilay aviavy.",
        "21": "21 Koa nahatsiaro izay nitranga i Petera ka nilaza taminy hoe: \u201cRaby \u00f4, jereo fa nalazo ilay aviavy nozoninao.\u201d",
        "22": "22 Hoy anefa i Jesosy tamin\u2019ireo: \u201cMan\u00e0na finoana an\u2019Andriamanitra.",
        "23": "23 Lazaiko aminareo marina tokoa fa na iza na iza miteny amin\u2019ity tendrombohitra ity hoe: \u2018Mial\u00e0 eto ka mianjer\u00e0 any an-dranomasina\u2019, ary tsy misalasala ao am-pony fa manam-pinoana hoe hitranga tokoa izay lazainy, dia ho tanteraka izany.",
        "24": "24 Izany no antony ilazako aminareo hoe: Raha ny amin\u2019izay rehetra angatahinareo amim-bavaka, dia minoa hoe efa azonareo sahady izany, dia ho azonareo izany.",
        "25": "25 Ary rehefa mitsangana hivavaka ianareo, ka misy olona anananareo alahelo, dia mamel\u00e0 ny helony, mba havelan\u2019ny Rainareo any an-danitra koa ny helokareo.\u201d",
        "26": "26 * \u2014\u2014",
        "27": "27 Ary tonga tao Jerosalema indray izy ireo. Rehefa nandehandeha tao amin\u2019ny tempoly izy, dia nanatona azy ny lehiben\u2019ny mpisorona sy ny mpanora-dal\u00e0na ary ny anti-panahy,",
        "28": "28 ka niteny taminy hoe: \u201cFahefana avy aiza no anaovanao an\u2019izao? Ary iza no nanome anao ny fahefana hanao an\u2019izao?\u201d",
        "29": "29 Ary hoy i Jesosy tamin\u2019ireo: \u201cHanontany zavatra iray aminareo aho. Koa raha valianareo aho, dia holazaiko aminareo koa hoe avy aiza ny fahefana anaovako an\u2019izao.",
        "30": "30 Avy any an-danitra sa avy amin\u2019ny olona no nahazoan\u2019i Jaona fahefana hanao batisa? Mba valio aho.\u201d",
        "31": "31 Ary nifampiresaka ireo hoe: \u201cRaha hoy isika hoe: \u2018Avy any an-danitra\u2019, dia hilaza izy hoe: \u2018Nahoana \u00e0ry ianareo no tsy nino azy?\u2019",
        "32": "32 Ho sahintsika anefa ve ny hilaza hoe: \u2018Avy amin\u2019ny olona\u2019?\u201d Natahotra ny vahoaka mantsy izy ireo, satria nihevitra an\u2019i Jaona ho tena mpaminany ny vahoaka rehetra.",
        "33": "33 Koa hoy ny navaliny an\u2019i Jesosy: \u201cTsy fantatray.\u201d Dia hoy i Jesosy: \u201cIzaho koa tsy hilaza aminareo hoe fahefana avy aiza no anaovako an\u2019izao.\u201d"
    },
    "12": {
        "1": "12 Ary nanomboka nilaza fanoharana tamin\u2019ireo koa izy hoe: \u201cNisy lehilahy iray nanao tanimboaloboka, ka namefy azy manodidina sy nihady lavaka famiazam-boaloboka ary nanangana tilikambo. Nampanofainy tamin\u2019ny mpamboly izy io, ary lasa nankany an-tany hafa izy.",
        "2": "2 Rehefa tonga ny fotoam-piotazana, dia naniraka mpanompo ho any amin\u2019ireo mpamboly izy mba handray ny ampahany amin\u2019ny vokatry ny tanimboaloboka avy tamin\u2019ireo.",
        "3": "3 Nalain\u2019ireo anefa ilay mpanompo ka nokapohiny, dia nalefany nody maina.",
        "4": "4 Naniraka mpanompo hafa indray ralehilahy ho any amin\u2019ireo mpamboly, nefa nokapohin\u2019ireo teo amin\u2019ny lohany ilay mpanompo sady nalany baraka.",
        "5": "5 Ary naniraka olon-kafa indray ralehilahy, nefa novonoin\u2019ireo ho faty iny. Mbola naniraka hafa koa izy, fa ny sasany nokapohin\u2019ireo, ary ny sasany novonoiny ho faty.",
        "6": "6 Iray sisa no teo aminy, dia ny zanany malalany, ka io no nirahiny farany tany amin\u2019ireo, fa hoy izy: \u2018Hanaja ny zanako ireo.\u2019",
        "7": "7 Nifampiresaka anefa ireo mpamboly ireo hoe: \u2018Iny ny mpandova. Andao hovonointsika izy dia ho antsika ny lova!\u2019",
        "8": "8 Koa nosamborin\u2019ireo izy ka novonoiny ho faty ary natsipiny tany ivelan\u2019ny tanimboaloboka.",
        "9": "9 Koa inona \u00e0ry no hataon\u2019ilay tompon\u2019ny tanimboaloboka? Ho avy izy, dia handringana an\u2019ireo mpamboly ireo, ary homeny olon-kafa ny tanimboaloboka.",
        "10": "10 Mbola tsy novakinareo tao amin\u2019ny Soratra Masina mihitsy ve ny hoe: \u2018Ny vato nolavin\u2019ny mpanao trano no tonga vato fehizoro lehibe indrindra, *",
        "11": "11 ary i Jehovah no nahatonga izany, ka mahagaga eo imasontsika\u2019?\u201d",
        "12": "12 Koa nitady izay fomba hisamborana an\u2019i Jesosy ireo, satria takatr\u2019izy ireo fa izy no tao an-tsain\u2019i Jesosy tamin\u2019ilay fanoharana. Natahotra ny vahoaka anefa izy ireo, ary nandao azy ka lasa.",
        "13": "13 Ary nirahin\u2019ireo hankany amin\u2019i Jesosy ny sasany tamin\u2019ny Fariseo sy ny mpomba an\u2019i Heroda mba hamandrika azy amin\u2019ny teniny.",
        "14": "14 Koa nony tonga ireo dia niteny taminy hoe: \u201cMpampianatra \u00f4, fantatray fa milaza ny marina foana ianao, ary tsy mba miangatra ianao satria tsy mba matin-kenamaso olona fa marina ny fampianaranao ny lalan\u2019Andriamanitra. Koa azo atao ve sa tsia ny mandoa ny hetra isan-dahy amin\u2019i Kaisara?",
        "15": "15 Tokony handoa ve izahay sa tsia?\u201d Fantatr\u2019i Jesosy anefa ny fihatsarambelatsihin\u2019ireo, ka hoy izy taminy: \u201cNahoana ianareo no mamandrika ahy? Itondray denaria iray aho hojerena.\u201d",
        "16": "16 Dia nitondran\u2019ireo izy. Ary hoy izy tamin\u2019ireo: \u201cSarin\u2019iza io ary an\u2019iza io soratra eo io?\u201d Dia hoy ireo taminy: \u201cAn\u2019i Kaisara.\u201d",
        "17": "17 Koa hoy i Jesosy: \u201cAloavy amin\u2019i Kaisara izay an\u2019i Kaisara, fa amin\u2019Andriamanitra kosa izay an\u2019Andriamanitra.\u201d Ary gaga tamin\u2019ny teniny ireo.",
        "18": "18 Ary nanatona azy ny Sadoseo, izay milaza fa tsy hisy fitsanganan\u2019ny maty. Koa nanontanian\u2019ireo izy hoe:",
        "19": "19 \u201cMpampianatra \u00f4, nanoratra ho antsika i Mosesy hoe raha maty ny rahalahin\u2019ny olona iray ka namela vady nefa tsy niteraka, dia tokony hampakatra ny vady navelany ny rahalahiny mba hiteraka hamelo-maso ny maty.",
        "20": "20 Koa nisy fito mirahalahy. Ary nanambady ilay voalohany, nefa maty tsy niteraka.",
        "21": "21 Dia nampakatra an-dravehivavy ny faharoa, nefa maty tsy niteraka ihany koa, ary toy izany koa ny fahatelo.",
        "22": "22 Ary samy tsy niteraka izy fito mirahalahy. Maty koa ilay vehivavy tamin\u2019ny farany.",
        "23": "23 Koa rehefa hitsangana ny maty, ho vadin\u2019iza ravehivavy? Fa efa samy nanambady azy daholo izy fito mirahalahy.\u201d",
        "24": "24 Ary hoy i Jesosy tamin\u2019ireo: \u201cDiso hevitra ianareo satria samy tsy fantatrareo na ny Soratra Masina na ny herin\u2019Andriamanitra.",
        "25": "25 Fa rehefa hitsangana ny maty, dia tsy hampaka-bady izy na havoaka hampakarina, fa ho tahaka ny anjely any an-danitra.",
        "26": "26 Raha ny amin\u2019ny maty izay hatsangana, tsy novakinareo ve ny ao amin\u2019ny bokin\u2019i Mosesy, tao amin\u2019ny fitantarana momba ilay voaroy, dia ny nilazan\u2019Andriamanitra taminy hoe: \u2018Izaho no Andriamanitr\u2019i Abrahama sy Andriamanitr\u2019i Isaka ary Andriamanitr\u2019i Jakoba\u2019?",
        "27": "27 Tsy mba Andriamanitry ny maty izy, fa an\u2019ny velona. Koa diso hevitra mihitsy ianareo.\u201d",
        "28": "28 Ary nisy mpanora-dal\u00e0na iray nanatona ka nandre azy ireo niady hevitra. Fantany fa nahavaly tsara azy ireo i Jesosy, ka nanontaniany hoe: \u201cInona no voalohany amin\u2019ny didy rehetra?\u201d",
        "29": "29 Dia hoy ny navalin\u2019i Jesosy: \u201cNy voalohany dia izao: \u2018Mihainoa, ry Israely \u00f4: Jehovah Andriamanitsika dia Jehovah iray ihany.",
        "30": "30 Koa tiavo i Jehovah Andriamanitrao amin\u2019ny fonao manontolo sy ny tenanao manontolo sy ny sainao manontolo ary ny herinao manontolo.\u2019",
        "31": "31 Ny faharoa dia izao: \u2018Tiavo ny namanao tahaka ny tenanao.\u2019 Tsy misy didy lehibe noho ireo.\u201d",
        "32": "32 Ary hoy ilay mpanora-dal\u00e0na taminy: \u201cMpampianatra \u00f4, marina izay nolazainao hoe: \u2018Iray ihany Izy, ary tsy misy afa-tsy Izy.\u2019",
        "33": "33 Ary sarobidy lavitra noho ny fanatitra dorana sy ny sorona rehetra ny fitiavana azy amin\u2019ny fo manontolo sy ny fahaiza-misaina manontolo ary ny hery manontolo, sy ny fitiavana ny namana tahaka ny tena.\u201d",
        "34": "34 Hitan\u2019i Jesosy fa namaly tamim-pahendrena ralehilahy, ka hoy izy taminy: \u201cTsy lavitra ny fanjakan\u2019Andriamanitra ianao.\u201d Ary tsy nisy sahy nanontany azy intsony.",
        "35": "35 Raha mbola nampianatra tao amin\u2019ny tempoly anefa i Jesosy, dia niteny hoe: \u201cNahoana no lazain\u2019ny mpanora-dal\u00e0na fa zanak\u2019i Davida i Kristy?",
        "36": "36 I Davida mihitsy no nampitenenin\u2019ny fanahy masina hoe: \u2018Hoy i Jehovah tamin\u2019ny Tompoko: \u201cMipetraha eto ankavanako mandra-panaoko ny fahavalonao ho eo ambany tongotrao.\u201d\u2019",
        "37": "37 I Davida aza niantso azy hoe \u2018Tompo\u2019, koa ahoana no maha zanany azy?\u201d Ary finaritra nihaino azy ny vahoaka.",
        "38": "38 Hoy koa izy nandritra ny fampianarany: \u201cMitandrema amin\u2019ny mpanora-dal\u00e0na, izay tia mandehandeha manao akanjo lava, sady tia ny hoarahabaina eny an-tsena",
        "39": "39 sy ny hahazo toerana eny aloha ao amin\u2019ny synagoga ary ny toerana mihaja indrindra any amin\u2019ny sakafo hariva.",
        "40": "40 Izy ireny no mandany ny ao an-tranon\u2019ny vehivavy mpitondratena ary manao vavaka lava be ho fisehosehoana fotsiny. Koa hahazo fanamelohana mafy kokoa izy ireny.\u201d",
        "41": "41 Ary nipetraka teo amin\u2019izay nahatazanany ny vata fandatsaham-bola izy, ka nijery ny vahoaka nandatsaka vola tao amin\u2019ireo vata fandatsaham-bola. Ary maro ny mpanankarena nandatsaka vola madinika be dia be.",
        "42": "42 Fa tonga kosa ny vehivavy mpitondratena mahantra iray nandatsaka vola madinika roa, * izay vola faran\u2019izay kely vidy. *",
        "43": "43 Koa niantso ny mpianany hankeo aminy i Jesosy, ka niteny taminy hoe: \u201cLazaiko aminareo marina tokoa fa io mpitondratena mahantra io no nandatsaka betsaka kokoa noho izay rehetra nandatsaka vola tao amin\u2019ny vata fandatsaham-bola.",
        "44": "44 Izy rehetra mantsy nandatsaka avy tamin\u2019ny ambim-bavany, fa ravehivavy kosa na mahantra aza, dia nandatsaka izay rehetra nananany, dia ny fivelomany rehetra.\u201d"
    },
    "13": {
        "1": "13 Ary nony nivoaka ny tempoly izy, dia hoy ny iray tamin\u2019ny mpianany taminy: \u201cMpampianatra \u00f4, jereonao ange ireto vato sy trano ireto e!\u201d",
        "2": "2 Hoy anefa i Jesosy taminy: \u201cHitanao ve ireo trano be ireo? Tsy havela hisy vato hifanaingina mihitsy eto ka tsy harodana.\u201d",
        "3": "3 Raha mbola nipetraka teo amin\u2019ny Tendrombohitra Oliva izy ary nahatazana ny tempoly, dia nanontany azy mitokana i Petera sy Jakoba sy Jaona ary Andrea hoe:",
        "4": "4 \u201cLazao aminay hoe rahoviana no hitranga izany, ary inona no ho famantarana rehefa tsy maintsy hifarana izany rehetra izany?\u201d",
        "5": "5 Koa nanomboka niteny taminy i Jesosy hoe: \u201cMitandrema sao hisy hamitaka anareo.",
        "6": "6 Fa maro no ho tonga amin\u2019ny anarako, hilaza hoe: \u2018Izaho no izy\u2019, ka maro no ho voafitany.",
        "7": "7 Ary aza raiki-tahotra rehefa mandre ady sy filazana ady ianareo. Tsy maintsy hitranga izany, nefa mbola tsy ho tonga ny farany.",
        "8": "8 \u201cFa hisy firenena hitsangana hamely firenena, ary hisy fanjakana hamely fanjakana. Ary hisy horohoron-tany any amin\u2019ny toerana samy hafa, ary hisy mosary. Izany no ho fiandohan\u2019ny fahoriana. *",
        "9": "9 \u201cMitandrema kosa ianareo, fa hanolotra anareo amin\u2019ny fitsarana eo an-toerana ny olona. Ary hokapohina any amin\u2019ny synagoga ianareo ka hoentina eo anatrehan\u2019ny governora sy ny mpanjaka noho ny amiko. Ho afaka hitory aminy ianareo noho izany.",
        "10": "10 Ankoatra izany, dia tsy maintsy hotorina any amin\u2019ny firenena rehetra aloha ny vaovao tsara.",
        "11": "11 Rehefa entiny mba hatolotra ny fitsarana anefa ianareo, dia aza manahy ny amin\u2019izay holazainareo. Izay omena anareo amin\u2019izany ora izany lazaina, satria tsy ianareo no miteny, fa ny fanahy masina.",
        "12": "12 Ary ny rahalahy koa hanolotra ny rahalahiny ho faty, ny ray hanolotra ny zanany, ary ny zanaka hitsangana hanohitra ny ray aman-dreniny ka hampamono azy ho faty.",
        "13": "13 Ary ho halan\u2019ny olona rehetra ianareo noho ny anarako. Fa izay miaritra hatramin\u2019ny farany no hovonjena.",
        "14": "14 \u201cRaha vao hitanareo mitsangana eo amin\u2019izay tsy tokony hitsanganany anefa ilay zava-maharikoriko mahatonga faharavana\u2014aoka ny mpamaky handinika tsara\u2014, dia aoka izay any Jodia handositra any an-tendrombohitra.",
        "15": "15 Ary aoka izay eo an-tampon-trano tsy hidina na hiditra ao an-tranony mba haka zavatra ao,",
        "16": "16 ary aoka izay any an-tsaha tsy hiverina any amin\u2019izay efa nilaozany mba haka ny akanjony ivelany.",
        "17": "17 Ary lozan\u2019ny bevohoka sy ny mampinono amin\u2019izany andro izany!",
        "18": "18 Mivavaha hatrany mba tsy ho amin\u2019ny ririnina izany no hitranga.",
        "19": "19 Fa izany andro izany dia ho andro fahoriana izay mbola tsy nisy toa azy hatrany am-piandohan\u2019ny zavatra noforonin\u2019Andriamanitra ka hatramin\u2019izany fotoana izany, sady tsy hisy intsony.",
        "20": "20 Raha tsy nohafohezin\u2019i Jehovah tokoa mantsy izany andro izany, dia tsy hisy nofo hovonjena, fa noho ny olom-boafidiny, dia nohafoheziny izany andro izany.",
        "21": "21 \u201cAry aza mino raha misy koa milaza aminareo hoe: \u2018Jereo fa at\u1ef3 Kristy!\u2019, na hoe: \u2018Jereo fa ar\u1ef3 izy!\u2019",
        "22": "22 Fa hisy Kristy sandoka sy mpaminany sandoka hitsangana ka hanao famantarana sy fahagagana mba hampivily lalana ny olom-boafidy, raha azony atao.",
        "23": "23 Koa mitandrema ianareo. Efa voalazako aminareo mialoha ny zava-drehetra.",
        "24": "24 \u201cFa amin\u2019izany andro izany, aorian\u2019ilay fahoriana, dia ho maizina ny masoandro, tsy hanome hazavana ny volana,",
        "25": "25 ho latsaka avy any an-danitra ny kintana, ary hohozongozonina ny hery any an-danitra.",
        "26": "26 Ary ny olona hahita ny Zanak\u2019olona ho avy amin-kery lehibe sy voninahitra, ao amin\u2019ny rahona.",
        "27": "27 Ary haniraka ny anjely izy sady hanangona ny olom-boafidiny avy any amin\u2019ny vazan-tany efatra, avy any amin\u2019ny faran\u2019ny tany ka hatrany amin\u2019ny faravodilanitra.",
        "28": "28 \u201cMak\u00e0 lesona avy amin\u2019ny fanoharana momba ny aviavy: Raha vao mitsimoka ny rantsany ka mandravina, dia fantatrareo fa akaiky ny fahavaratra.",
        "29": "29 Toy izany koa ianareo, rehefa hitanareo fa miseho izany zavatra izany, dia fantaro fa efa akaiky izy, eny, efa eo am-baravarana.",
        "30": "30 Lazaiko aminareo marina tokoa fa tsy ho lany mihitsy ity taranaka ity, mandra-pisehon\u2019izany rehetra izany.",
        "31": "31 Ny lanitra sy ny tany ho levona, fa ny teniko tsy ho levona.",
        "32": "32 \u201cFa tsy misy mahalala ny amin\u2019izany andro na ora izany, na ny anjely any an-danitra, na ny Zanaka, afa-tsy ny Ray ihany.",
        "33": "33 Koa mitandrema hatrany sy miambena hatrany, fa tsy fantatrareo hoe rahoviana ny fotoana voatondro.",
        "34": "34 Izany dia toy ny lehilahy iray nandeha any an-tany hafa. Niala tao an-tranony izy ary nanome fahefana ny mpanompony ka nanome asa ho an\u2019ny tsirairay, dia nandidy ny mpiandry varavarana hiambina hatrany.",
        "35": "35 Koa miambena hatrany \u00e0ry, fa tsy fantatrareo hoe rahoviana no ho avy ny tompon-trano, na amin\u2019ny takariva, na amin\u2019ny misasakalina, na amin\u2019ny maneno akoho, na vao maraina, *",
        "36": "36 mba tsy hahita anareo matory izy, rehefa tonga tampoka.",
        "37": "37 Fa izay lazaiko aminareo dia lazaiko amin\u2019ny rehetra hoe: Miambena hatrany.\u201d"
    },
    "14": {
        "1": "14 Roa andro sisa dia ho tonga ny Paska sy ny fetin\u2019ny mofo tsy misy lalivay. Ary nitady fomba hisamborana azy amin-kafetsena sy hamonoana azy ho faty ny lehiben\u2019ny mpisorona sy ny mpanora-dal\u00e0na.",
        "2": "2 Niteny foana anefa ireo hoe: \u201cTsy amin\u2019ny fety anefa sao hisavorovoro ny vahoaka.\u201d",
        "3": "3 Ary tany Betania izy, tao an-tranon\u2019i Simona boka. Raha mbola nandry ilika nisakafo izy, dia tonga ny vehivavy iray nitondra tavoahangy vatosanga nisy menaka manitra lafo vidy be, izay narda tena izy. Novakin-dravehivavy ny vavan-tavoahangy, ary naidiny teo an-dohan\u2019i Jesosy ilay menaka.",
        "4": "4 Dia nisy tezitra ka nifampiresaka hoe: \u201cNahoana no lanilanina foana toy izao iny menaka manitra iny?",
        "5": "5 Fa azo namidy denaria telonjato mahery iny ka nomena ny mahantra!\u201d Koa tezitra be tamin-dravehivavy ireo.",
        "6": "6 Hoy anefa i Jesosy: \u201cAvelao izy. Nahoana ianareo no mitady hanorisory azy? Tsara ny nataony tamiko.",
        "7": "7 Fa eo aminareo foana ny mahantra, ka isaky ny te hanao soa aminy ianareo, dia afaka manao izany. Fa izaho kosa tsy ho eo aminareo foana.",
        "8": "8 Nanao izay azony natao ravehivavy, ka nasiany menaka manitra ny vatako mba hanomanana mialoha ny fandevenana ahy.",
        "9": "9 Lazaiko aminareo marina tokoa fa na aiza na aiza itoriana ny vaovao tsara eran\u2019izao tontolo izao, dia holazaina koa ny nataon-dravehivavy, ho fahatsiarovana azy.\u201d",
        "10": "10 Ary i Jodasy Iskariota, izay iray tamin\u2019izy roa ambin\u2019ny folo lahy, dia lasa nankany amin\u2019ny lehiben\u2019ny mpisorona mba hamadika an\u2019i Jesosy ka hanolotra azy tamin\u2019ireo.",
        "11": "11 Ary faly ireo nony nandre izany ka nampanantena fa hanome azy farantsa volafotsy. Koa nanomboka nitady izay fotoana mety tsara hamadihana an\u2019i Jesosy i Jodasy.",
        "12": "12 Ary tamin\u2019ny andro voalohan\u2019ny fetin\u2019ny mofo tsy misy lalivay, izay andro efa famonoana ny biby atao sorona amin\u2019ny Paska, dia hoy ny mpianany taminy: \u201cAiza no tianao handehananay hikarakara ny Paska mba hihinananao azy?\u201d",
        "13": "13 Koa naniraka roa lahy tamin\u2019ny mpianany izy ka nilaza taminy hoe: \u201cMankanesa any an-tan\u00e0na, ary hisy lehilahy iray mitondra siny tany feno rano hifanena aminareo. Araho izy,",
        "14": "14 ka ao amin\u2019izay idirany dia ilazao ny tompon-trano hoe: \u2018Hoy ny Mpampianatra: \u201cAiza ny efitra fandraisam-bahiny azoko ihinanana ny Paska miaraka amin\u2019ny mpianatro?\u201d\u2019",
        "15": "15 Ary izy hampiseho aminareo efitra malalaka any ambony rihana, izay efa misy fanaka sady efa vonona. Ao no ikarakarao ny Paska ho antsika.\u201d",
        "16": "16 Koa lasa ireo mpianany roa lahy, dia niditra tao an-tan\u00e0na ka nahita araka izay nolazaina taminy. Ary nokarakarain\u2019ireo ny Paska.",
        "17": "17 Tamin\u2019ny takariva, dia tonga izy sy ny roa ambin\u2019ny folo lahy.",
        "18": "18 Rehefa nandry ilika nisakafo izy ireo, dia hoy i Jesosy: \u201cLazaiko aminareo marina tokoa fa hamadika ahy ny iray aminareo, dia izay miara-mihinana amiko.\u201d",
        "19": "19 Ary nanomboka nalahelo ireo ka samy nilaza taminy hoe: \u201cIzaho ve izany?\u201d",
        "20": "20 Ary hoy izy tamin\u2019ireo: \u201cNy iray aminareo roa ambin\u2019ny folo lahy no izy, dia izay miara-manatsoboka ny tanany amiko ao anatin\u2019ny vilia iombonana.",
        "21": "21 Marina fa handeha ny Zanak\u2019olona, araka ny voasoratra momba azy, nefa lozan\u2019izay olona nampiasaina hamadihana ny Zanak\u2019olona! Tsara kokoa ho an\u2019izany olona izany raha tsy teraka akory.\u201d",
        "22": "22 Raha mbola nihinana izy ireo, dia nandray mofo i Jesosy ka nivavaka. Ary notapahiny ilay mofo, dia nomeny azy ireo, ka hoy izy: \u201cRaiso, ity no * vatako.\u201d",
        "23": "23 Nandray kaopy koa izy, ka nisaotra an\u2019Andriamanitra. Ary nomeny azy ireo ilay kaopy, ka nisotroan\u2019izy rehetra.",
        "24": "24 Dia hoy izy tamin\u2019ireo: \u201cIty no * rako, dia \u2018ny ran\u2019ny fifanekena\u2019 izay halatsaka ho an\u2019ny maro.",
        "25": "25 Lazaiko aminareo marina tokoa fa tsy hisotro intsony amin\u2019ny vokatry ny voaloboka aho, mandra-pahatongan\u2019ny andro hisotroako divay vaovao ao amin\u2019ny fanjakan\u2019Andriamanitra.\u201d",
        "26": "26 Tamin\u2019ny farany, dia nivoaka nankany amin\u2019ny Tendrombohitra Oliva izy ireo, rehefa avy nanao hira fiderana.",
        "27": "27 Ary hoy i Jesosy: \u201cHahafoy ahy daholo ianareo, satria voasoratra hoe: \u2018Hamely ny mpiandry aho, dia hiparitaka ny ondry.\u2019",
        "28": "28 Rehefa hatsangana anefa aho, dia hialoha anareo any Galilia.\u201d",
        "29": "29 Hoy anefa i Petera taminy: \u201cNa hahafoy anao daholo aza ny rehetra, izaho kosa tsy mba hahafoy anao.\u201d",
        "30": "30 Tamin\u2019izay dia hoy i Jesosy taminy: \u201cLazaiko aminao marina tokoa fa ianao io mihitsy no handa ahy intelo anio, eny, anio alina, raha mbola tsy maneno indroa ny akoho.\u201d",
        "31": "31 Fa mbola nanizingizina ihany i Petera hoe: \u201cRaha tsy maintsy hiara-maty aminao aho, dia tsy handa anao mihitsy.\u201d Ary niteny toy izany koa ny hafa rehetra.",
        "32": "32 Ary tonga tao amin\u2019ny toerana iray antsoina hoe Getsemane izy ireo. Dia hoy izy tamin\u2019ny mpianany: \u201cMipetraha eto fa izaho andeha hivavaka.\u201d",
        "33": "33 Ary nentiny niaraka taminy i Petera sy Jakoba ary Jaona. Dia nanomboka ory dia ory sy nitebiteby mafy izy,",
        "34": "34 ka niteny tamin\u2019ireo hoe: \u201cVonton\u2019alahelo aho, * toy ny efa ho faty. Mijan\u00f2na eto ka miareta tory.\u201d",
        "35": "35 Ary nandroso kelikely izy, dia niankohoka tamin\u2019ny tany ka nanomboka nivavaka mba tsy hiatrika an\u2019izany ora izany, raha azo atao.",
        "36": "36 Ary hoy koa, izy: \u201cAba, * Ray \u00f4, hainao ny zava-drehetra. Esory amiko ity kaopy * ity, nefa aoka tsy izay tiako no hatao, fa izay tianao.\u201d",
        "37": "37 Ary nankeo amin\u2019ny mpianany izy ka nahita azy ireo natory, dia hoy izy tamin\u2019i Petera: \u201cMatory ve ianao, ry Simona? Tsy nahavita niari-tory adiny iray akory ve ianao?",
        "38": "38 Miambena sy mivavaha foana mba tsy ho resin\u2019ny fakam-panahy. Mazoto ihany ny saina, saingy ny nofo no malemy.\u201d",
        "39": "39 Dia lasa indray izy nivavaka, ka izay nolazainy teo aloha ihany no naveriny.",
        "40": "40 Ary tonga indray izy, dia nahita azy ireo natory, fa navesatra ny masony, koa tsy hitan\u2019ireo izay havaly azy.",
        "41": "41 Ary tonga fanintelony izy dia niteny tamin\u2019ireo hoe: \u201cMbola matory sy miala sasatra ihany ve ianareo amin\u2019ny fotoana toy izao? Aoka izay! Efa tonga ny ora! Jereo fa hisy hamadika ny Zanak\u2019olona ka hatolotra eo an-tanan\u2019ny mpanota.",
        "42": "42 Mitsang\u00e0na, andao isika handeha, fa efa manatona ilay mpamadika ahy.\u201d",
        "43": "43 Raha mbola niteny izy, dia iny fa tonga i Jodasy, izay anisan\u2019ny roa ambin\u2019ny folo lahy. Ary nisy vahoaka niaraka taminy nitondra sabatra sy kibay. Nirahin\u2019ny lehiben\u2019ny mpisorona sy ny mpanora-dal\u00e0na ary ny anti-panahy ireo vahoaka ireo.",
        "44": "44 Ary efa nanome famantarana azy ireo ilay mpamadika hoe: \u201cIzay horohako no izy, ka sambory ary ento ka ambeno tsara.\u201d",
        "45": "45 Nanitsy avy hatrany teo amin\u2019i Jesosy izy, ka nanatona azy sady niteny hoe: \u201cRaby \u00f4!\u201d Ary nanoroka azy izy.",
        "46": "46 Dia nisambotra an\u2019i Jesosy ny vahoaka ka nitana azy.",
        "47": "47 Nisy iray tamin\u2019ireo nijoro teo anefa nanatsoaka ny sabany, ary namely an\u2019ilay mpanompon\u2019ny mpisoronabe, ka nahafaka ny sofiny.",
        "48": "48 Koa hoy i Jesosy tamin\u2019ireo: \u201cMivoaka mitondra sabatra sy kibay toy ny hisambotra mpangalatra ve ianareo?",
        "49": "49 Teo aminareo isan\u2019andro aho, nampianatra tao amin\u2019ny tempoly, nefa tsy nosamborinareo. Fa matoa izao mitranga, dia mba hahatanteraka ny Soratra Masina.\u201d",
        "50": "50 Ary nandao azy ny mpianany rehetra ka nandositra.",
        "51": "51 Nisy tovolahy iray anefa nanaraka azy akaiky, ary akanjo vita tamin\u2019ny lamba rongony tena tsara no teny an-kodiny. Ary notadiavin\u2019ny olona hosamborina izy,",
        "52": "52 nefa navelany ny akanjony ka nandositra nitanjaka * izy.",
        "53": "53 Ary nentin\u2019izy ireo nankany amin\u2019ny mpisoronabe i Jesosy. Efa tafavory tany avokoa ny lehiben\u2019ny mpisorona sy ny anti-panahy ary ny mpanora-dal\u00e0na rehetra.",
        "54": "54 Fa i Petera kosa nanaraka teny lavidavitra teny, hatrany an-tokotanin\u2019ny mpisoronabe. Ary nipetraka niaraka tamin\u2019ny mpiasa an-trano izy ka namindro teo amin\u2019ny afo.",
        "55": "55 Ary nitady izay hiampangana an\u2019i Jesosy ny lehiben\u2019ny mpisorona sy ireo rehetra anisan\u2019ny Fitsarana Avo Jiosy, mba hamonoana azy ho faty, nefa tsy nahita.",
        "56": "56 Maro no nitsangana ho vavolombelona mandainga hiampanga azy, nefa tsy nifanaraka ny fiampangan\u2019izy ireo.",
        "57": "57 Nisy koa nitsangana ho vavolombelona mandainga hiampanga azy hoe:",
        "58": "58 \u201cEfa renay izy nilaza hoe: \u2018Harodako ity tempoly nataon-tanana ity ka hanorina hafa tsy nataon-tanana aho rehefa afaka telo andro.\u2019\u201d",
        "59": "59 Na tamin\u2019izany aza anefa dia tsy nifanaraka ny fiampangan\u2019ireo.",
        "60": "60 Tamin\u2019ny farany, dia nitsangana teo afovoany ny mpisoronabe ka nanontany an\u2019i Jesosy hoe: \u201cTsy mamaly akory ve ianao? Ahoana hoy ianao amin\u2019izany iampangany anao izany?\u201d",
        "61": "61 Tsy niteny anefa i Jesosy ary tsy namaly mihitsy. Ary nanontany azy indray ny mpisoronabe hoe: \u201cIanao ve no Kristy Zanak\u2019Ilay Ankalazaina?\u201d",
        "62": "62 Dia hoy i Jesosy: \u201cIzaho no izy. Ary ho hitanareo ny Zanak\u2019olona hipetraka eo ankavanan\u2019Ilay Mahery ary ho hitanareo ho avy izy, eny amin\u2019ny rahon\u2019ny lanitra.\u201d",
        "63": "63 Dia nandrovitra ny akanjony ny mpisoronabe sady niteny hoe: \u201cInona indray no mbola ilantsika vavolombelona?",
        "64": "64 Renareo ilay fanevatevana an\u2019Andriamanitra teo. Ahoana ny hevitrareo?\u201d Ary nanameloka azy izy rehetra ka nilaza fa mendrika ny ho faty izy.",
        "65": "65 Dia nisy nanomboka nandrora azy sy nanarona ny tarehiny ka nanisy totohondry azy sady nilaza hoe: \u201cMaminania!\u201d Ary namely tehamaina azy ny mpampihatra didim-pitsarana ka nitondra azy.",
        "66": "66 Raha mbola tao ambany, tany an-tokotany i Petera, dia tonga ny iray tamin\u2019ny mpanompovavin\u2019ny mpisoronabe.",
        "67": "67 Ary raha vao nahita an\u2019i Petera namindro izy, dia nibanjina azy tsara sady niteny hoe: \u201cIanao koa niaraka tamin\u2019io Jesosy avy any Nazareta io.\u201d",
        "68": "68 Fa nanda i Petera hoe: \u201cTsy fantatro izy ary tsy azoko izay lazainao\u201d, sady lasa izy nivoaka nankeo akaikin\u2019ny vavahady.",
        "69": "69 Ary raha nahita azy teo ilay mpanompovavy, dia nanomboka niteny indray tamin\u2019ireo nijoro teo hoe: \u201cNaman-dry zareo io.\u201d",
        "70": "70 Nanda indray anefa izy. Ary nony afaka kelikely indray, dia niteny tamin\u2019i Petera ireo nijoro teo hoe: \u201cTena naman-dry zareo ianao, satria Galilianina.\u201d",
        "71": "71 Nanomboka niozona sy nianiana anefa izy hoe: \u201cTena tsy fantatro mihitsy izany lehilahy resahinareo izany.\u201d",
        "72": "72 Ary teo no ho eo dia nisy akoho naneno fanindroany. Ary tsaroan\u2019i Petera izay nolazain\u2019i Jesosy taminy hoe: \u201cRaha mbola tsy maneno indroa ny akoho, dia handa ahy intelo ianao.\u201d Koa difotry ny alahelo izy ka nanomboka nitomany."
    },
    "15": {
        "1": "15 Raha vao nazava ratsy ny andro, dia nikaon-doha ny lehiben\u2019ny mpisorona sy ny anti-panahy ary ny mpanora-dal\u00e0na, mbamin\u2019ireo rehetra anisan\u2019ny Fitsarana Avo Jiosy. Ary nafatony i Jesosy, dia nentiny ka natolony an\u2019i Pilato.",
        "2": "2 Koa nanontanian\u2019i Pilato izy hoe: \u201cIanao ve no mpanjakan\u2019ny Jiosy?\u201d Hoy ny navalin\u2019i Jesosy: \u201cVoalazanao.\u201d",
        "3": "3 Fa tsy nitsahatra niampanga azy tamin-javatra maro ny lehiben\u2019ny mpisorona.",
        "4": "4 Koa nanontany azy indray i Pilato hoe: \u201cTsy manan-kavaly ve ianao? Jereo fa zavatra maro no iampangany anao!\u201d",
        "5": "5 Tsy namaly intsony anefa i Jesosy, ka gaga i Pilato.",
        "6": "6 Isaky ny fety, dia fanaon\u2019i Pilato ny nanafaka voafonja iray izay nangatahin\u2019ny vahoaka.",
        "7": "7 Tamin\u2019izay fotoana izay, dia nisy lehilahy nantsoin\u2019ny olona hoe Barabasy, niara-nafatotra tamin\u2019ireo mpikomy tamin\u2019ny fanjakana, izay efa nahafaty olona tamin\u2019ny fikomiana.",
        "8": "8 Ary niakatra ny vahoaka ka nanomboka nangataka an\u2019i Pilato hanao araka izay efa fanaony amin\u2019izy ireo.",
        "9": "9 Dia hoy ny navalin\u2019i Pilato: \u201cTianareo hafahako ho anareo ve ilay mpanjakan\u2019ny Jiosy?\u201d",
        "10": "10 Fantany mantsy fa noho ny fialonana no nanoloran\u2019ny lehiben\u2019ny mpisorona an\u2019i Jesosy.",
        "11": "11 Fa nentanin\u2019ny lehiben\u2019ny mpisorona kosa ny vahoaka mba ho i Barabasy fa tsy i Jesosy no hafahan\u2019i Pilato ho azy ireo.",
        "12": "12 Hoy indray ny navalin\u2019i Pilato azy ireo: \u201cInona \u00e0ry no hataoko amin\u2019ilay antsoinareo hoe mpanjakan\u2019ny Jiosy?\u201d",
        "13": "13 Ary niantsoantso mafy indray ireo hoe: \u201cFantsiho amin\u2019ny hazo fijaliana izy!\u201d",
        "14": "14 Hoy ihany anefa i Pilato tamin\u2019ireo: \u201cFa nahoana? Inona no ratsy nataony?\u201d Vao mainka anefa niantsoantso ireo hoe: \u201cFantsiho amin\u2019ny hazo fijaliana izy!\u201d",
        "15": "15 Tamin\u2019izay dia nafahan\u2019i Pilato ho an\u2019ny vahoaka i Barabasy, satria te hanome fahafaham-po azy ireo izy. Ary rehefa avy nasainy nokaravasina i Jesosy, dia natolony hofantsihana amin\u2019ny hazo fijaliana.",
        "16": "16 Ary nentin\u2019ny miaramila nankao an-tokotanin\u2019ny lapan\u2019ny governora izy, ka novorin\u2019izy ireo ny miaramila rehetra.",
        "17": "17 Dia nampitafy azy lamba volomparasy ireo sady nandrandrana fehiloha tsilo ka nataony teo amin\u2019ny lohany.",
        "18": "18 Ary nanomboka niarahaba azy izy ireo hoe: \u201cArahaba, ry Mpanjakan\u2019ny Jiosy!\u201d",
        "19": "19 Nokapohin\u2019ireo tamin\u2019ny bararata koa ny lohany ka nororany izy. Dia nandohalika sy niankohoka teo anatrehany ireo.",
        "20": "20 Tamin\u2019ny farany, rehefa avy nanao azy ho fihomehezana ireo, dia nanaisotra taminy ilay lamba volomparasy ka nampanao azy indray ny akanjony ivelany ary nitondra azy nivoaka mba hofantsihana amin\u2019ny hazo fijaliana.",
        "21": "21 Ary noteren\u2019ireo hanao fanompoana ny mpandalo iray avy tany ambanivohitra, dia i Simona avy any Kyrena, rain\u2019i Aleksandra sy Rofosy, ka nasainy nibata ny hazo fijalian\u2019i Jesosy.",
        "22": "22 Ary i Jesosy dia nentin\u2019ireo nankany amin\u2019ilay toerana antsoina hoe Golgota, raha adika dia hoe Ikarandoha.",
        "23": "23 Dia nanandrana nanome azy divay niharo miora mahadomelina ireo, fa tsy nety nisotro izy.",
        "24": "24 Ary nofantsihan\u2019ireo teo amin\u2019ny hazo fijaliana izy, ary nataony antsapaka ny fizarana ny akanjony ivelany, mba hahitany izay ho anjarany avy.",
        "25": "25 Ora fahatelo * tamin\u2019izay, ary nofantsihan\u2019ireo izy.",
        "26": "26 Ary natao ter\u1ef3 ambony ilay soratra nilaza ny fiampangana azy hoe: \u201cNy Mpanjakan\u2019ny Jiosy.\u201d",
        "27": "27 Ankoatra izany, dia nisy jiolahy roa nampiarahina taminy ka natao teo amin\u2019ny tsato-kazo: Ny iray teo ankavanany, ary ny iray teo ankaviany.",
        "28": "28 * \u2014\u2014",
        "29": "29 Koa nanevateva azy izay nandalo, sady nihivingivin-doha no niteny hoe: \u201cTsara ho anao izao ry ilay te handrodana ny tempoly sy hanorina azy ao anatin\u2019ny telo andro!",
        "30": "30 Vonjeo ny tenanao ka mid\u00ecna avy eo amin\u2019ny hazo fijaliana.\u201d",
        "31": "31 Toy izany koa no nataon\u2019ny lehiben\u2019ny mpisorona sy ny mpanora-dal\u00e0na, izay nanao azy ho fihomehezana, ka nilaza hoe: \u201cNy hafa novonjeny, fa ny tenany tsy hainy vonjena!",
        "32": "32 Aoka hidina avy eo amin\u2019ny hazo fijaliana izao i Kristy Mpanjakan\u2019ny Israely, mba ho hitantsika ka hinoantsika.\u201d Na ireo nampiarahina taminy teo amin\u2019ny tsato-kazo aza mba nandatsa azy koa.",
        "33": "33 Ary nisy haizina nanarona an\u2019ilay faritra manontolo nanomboka tamin\u2019ny ora fahenina * ka hatramin\u2019ny ora fahasivy.",
        "34": "34 Ary tamin\u2019ny ora fahasivy, dia niantso mafy i Jesosy hoe: \u201cEly, Ely, lam\u00e0 sabaktany?\u201d, raha adika dia hoe: \u201cAndriamanitro \u00f4, Andriamanitro \u00f4, nahoana no nahafoy ahy ianao?\u201d",
        "35": "35 Nony nandre izany ny sasany nijoro teo, dia niteny hoe: \u201cJereo fa miantso an\u2019i Elia izy.\u201d",
        "36": "36 Fa nisy olona iray nihazakazaka ka nanatsoboka spaonjy tao anaty divay marikivy, ary nataony teo amin\u2019ny bararata iray izany ka nomeny hosotroin\u2019i Jesosy, sady hoy izy: \u201cAvelao izy! Aoka hojerentsika raha ho avy hampidina azy i Elia.\u201d",
        "37": "37 Fa niantsoantso mafy i Jesosy dia tapitra ny ainy.",
        "38": "38 Ary nitriatra roa hatrany ambony ka hatrany ambany ilay ridao tao amin\u2019ny toerana masina.",
        "39": "39 Nony hitan\u2019ilay manamboninahitra nijoro teo anilan\u2019i Jesosy ny zava-nitranga tamin\u2019ny fotoana nahataperan\u2019ny ainy, dia hoy izy: \u201cZanak\u2019Andriamanitra tokoa io lehilahy io.\u201d",
        "40": "40 Ary nisy vehivavy koa nijery teny lavidavitra teny. Anisan\u2019ireny i Maria Magdalena, ary koa i Maria renin\u2019i Jakoba kely sy Josesy, ary Salome,",
        "41": "41 izay samy nanaraka an\u2019i Jesosy ka nikarakara azy fony izy tany Galilia, mbamin\u2019ny vehivavy maro hafa koa izay niaraka taminy niakatra tany Jerosalema.",
        "42": "42 Koa satria efa harivariva ny andro sady Andro Fiomanana tamin\u2019izay, izany hoe ilay andro alohan\u2019ny sabata,",
        "43": "43 dia tonga i Josefa avy any Arimatia, izay lehilahy nanan-kaja anisan\u2019ny Filan-kevitry ny Jiosy. Ary niandry ny fanjakan\u2019Andriamanitra koa izy. Koa nisikina herim-po izy ka nankao amin\u2019i Pilato, dia nangataka ny fatin\u2019i Jesosy.",
        "44": "44 Gaga anefa i Pilato hoe efa maty sahady i Jesosy, ka nantsoiny ilay manamboninahitra, dia nanontaniany raha efa maty tokoa izy.",
        "45": "45 Koa rehefa avy naka toky tamin\u2019ilay manamboninahitra i Pilato, dia nekeny ny hanomezana ilay faty an\u2019i Josefa.",
        "46": "46 Ary nividy lamba rongony tena tsara i Josefa. Dia nampidininy ilay faty ka nofonosiny tao anatin\u2019ilay lamba rongony tena tsara, ary napetrany tao amin\u2019ny fasana iray nolavahana tao amin\u2019ny vatolampy. Ary nanakodia vato teo am-baravaran\u2019ilay fasana izy.",
        "47": "47 Fa i Maria Magdalena sy Maria renin\u2019i Josesy kosa mbola naharitra nijery ny toerana nametrahana an\u2019ilay faty."
    },
    "16": {
        "1": "16 Rehefa nifarana ny sabata, dia nividy zavamaniry mani-pofona i Maria Magdalena sy Maria renin\u2019i Jakoba ary Salome, fa nikasa ho any am-pasana izy ireo mba hanosotra an\u2019izany amin\u2019i Jesosy.",
        "2": "2 Koa vao maraina tamin\u2019ny andro voalohany amin\u2019ny herinandro, rehefa niposaka ny masoandro, dia nankany am-pasana izy ireo,",
        "3": "3 ary nifampiresaka hoe: \u201cIza re no hasaintsika hanakodia ny vato ho afaka amin\u2019ny varavaram-pasana e?\u201d",
        "4": "4 Nony nitraka anefa izy ireo, dia hitany fa efa voakodia ilay vato, na dia tena lehibe aza.",
        "5": "5 Rehefa niditra tao amin\u2019ilay fasana izy ireo, dia gaga nahita tovolahy nanao akanjo fotsy lava nipetraka teo ankavanana.",
        "6": "6 Hoy ilay tovolahy tamin\u2019izy ireo: \u201cAza gaga. Fantatro fa i Jesosy avy any Nazareta, ilay nofantsihana tamin\u2019ny hazo fijaliana, no tadiavinareo. Efa natsangana izy, ka tsy ato. Jereo fa teo no nametrahana azy!",
        "7": "7 Fa mandehana milaza amin\u2019ny mpianany sy amin\u2019i Petera hoe: \u2018Hialoha anareo any Galilia izy. Any no hahitanareo azy, araka ny efa nolazainy taminareo.\u2019\u201d",
        "8": "8 Koa nandositra niala tao amin\u2019ilay fasana izy ireo nony nivoaka tao, fa nangovitra sy nihetsi-po mafy. Ary tsy nilaza na inona na inona tamin\u2019olona izy, fa natahotra. TENY FAMARANANA FOHY Misy sora-tanana sy dikan-teny tat\u1ef3 aoriana kokoa mirakitra izao teny famaranana fohy izao, aorian\u2019ny Marka 16:8: Fa ny zava-drehetra nandidiana azy ireo dia notantarainy fohifohy tamin\u2019ireo olona nanodidina an\u2019i Petera. Taorian\u2019izany koa, dia tamin\u2019ny alalan\u2019ny mpianatra no nandefasan\u2019i Jesosy hatrany atsinanana ka hatrany andrefana ny fanambarana masina tsy mety lefy momba ny famonjena mandrakizay. TENY FAMARANANA LAVA Ny teny famaranana lava manaraka eto dia hita ao amin\u2019ny sora-tanana tranainy sasany (K\u00f4deksa Alexandrinus, K\u00f4deksa Ephraemi, K\u00f4deksa Bezae) sy fandikan-teny tranainy sasany ( Vulgate latinina, Dikan-teny syri\u00e0kan\u2019i Cureton, Peshitta syri\u00e0ka), fa tsy hita ao amin\u2019ny K\u00f4deksa Sinaiticus sy ny K\u00f4deksa Vaticanus sy ny K\u00f4deksa Sinaitika Syri\u00e0ka ary ny Fandikan-teny Armenianina:",
        "9": "9 Ary rehefa nitsangana tamin\u2019ny maty i Jesosy, vao maraina tamin\u2019ny andro voalohany amin\u2019ny herinandro, dia i Maria Magdalena, ilay namoahany demonia fito, no nisehoany voalohany.",
        "10": "10 Ary lasa ravehivavy nitantara tamin\u2019ireo efa niaraka tamin\u2019i Jesosy, fa mbola ory sy nitomany ireo.",
        "11": "11 Tsy nino anefa ireo rehefa nandre fa velona indray i Jesosy sady efa hitan-dravehivavy.",
        "12": "12 Taorian\u2019izany koa, dia endrika hafa no nisehoan\u2019i Jesosy tamin\u2019ny roa lahy tamin\u2019izy ireo, raha teny an-dalana ho any ambanivohitra izy roa lahy.",
        "13": "13 Ary niverina ireo ka nitantara tamin\u2019ny apostoly hafa, kanefa na izy roa lahy aza tsy ninoany koa.",
        "14": "14 Tat\u1ef3 aoriana anefa i Jesosy dia niseho tamin\u2019ny iraika ambin\u2019ny folo lahy mihitsy, raha mbola nandry ilika hisakafo ireo. Ary nomeny tsiny ireo noho ny tsy finoany sy ny hamafin\u2019ny fony. Tsy nino an\u2019izay nahita azy tafatsangana tamin\u2019ny maty mantsy ireo.",
        "15": "15 Koa hoy izy tamin\u2019ireo: \u201cMandehana eran\u2019izao tontolo izao ka torio amin\u2019ny zavaboary rehetra ny vaovao tsara.",
        "16": "16 Ary hovonjena izay mino sy atao batisa, fa homelohina kosa izay tsy mino.",
        "17": "17 Ankoatra izany, dia ireto no ho famantarana an\u2019ireo mino: Hamoaka demonia amin\u2019ny anarako izy, hiteny amin\u2019ny fiteny samihafa,",
        "18": "18 handray bibilava, ary raha misotro poizina mahafaty izy dia tsy hampaninona azy velively izany. Ary hametra-tanana amin\u2019ny marary izy, dia ho sitrana ireny.\u201d",
        "19": "19 Rehefa avy niresaka tamin\u2019izy ireo i Jesosy Tompo, dia nakarina ho any an-danitra ka nipetraka eo ankavanan\u2019Andriamanitra.",
        "20": "20 Koa lasa nitory hatraiza hatraiza ireo, fa ny Tompo kosa niara-niasa taminy sy nanao famantarana ho fanamafisana ny teny notorina. [Fanamarihana ambany pejy]"
    }
}